Tel Aviv’deki Netanyahu karşıtı gösterilere binlerce kişi katıldı. İsrail'de hakkındaki yolsuzluk davası ve yeni tip koronavirüs (Kovid-19) salgınını yönetemediği gerekçesiyle Başbakan Binyamin Netanyahu’nun istifasını isteyen halk, Tel Aviv’nin farklı bölgelerinde gösteriler düzenledi.. Tel Aviv’deki gösterilerin en önemli adresleri Rabin ve Habima meydanları oldu. Karantina gerekçesiyle getirilen kısıtlamalara rağmen gösterilere binlerce kişi katıldı. Netanyahu'yu kastederek "suç başbakanı" yazılı pankartlar taşıyan göstericiler, İsrail Başbakanı'nı istifaya davet eden sloganlar atıldı. Ülkede Kovid-19 nedeniyle artan işsizliğe ve geçim sıkıntısına da dikkati çekmek isteyen göstericiler, ellerindeki kaşıklarla yanlarında getirdikleri tavalara vurdu. Kovid-19 salgınında ikinci dalganın etkisine giren ve işsizliğin giderek arttığı İsrail'de 4 ayı aşkın süredir "salgın sürecini kötü yönetmesi ve hakkındaki yolsuzluk davası" nedeniyle Netanyahu'nun istifası için gösteriler düzenleniyor. İsrail yönetimi, Kovid-19 salgınını kontrol altına almak için 18 Eylül'de 3 haftalık karantina kararı almıştı. Karantina gerekçesiyle halkın gösterilere katılmak için evlerinden en fazla 1 kilometre uzaklaşmasına izin verilmişti. 
İran Cumhurbaşkanı Yardımcısı koronavirüse yakalandı. İran Cumhurbaşkanı Yardımcısı ve Planlama ve Bütçe Kurumu Başkanı Muhammed Bakır Nubaht, yeni tip koronavirüs (COVID-19) testinin pozitif çıktığını duyurdu.. Twitter hesabından yaptığı paylaşımda Nubaht, "Bazı belirtiler üzerine bir sağlık merkezine müracat ettim. COVID-19 test sonucum pozitif çıktı." dedi. Nubaht, şu an durumunun iyi olduğunu fakat doktor gözetimi altında olduğunu kaydetti. Çin'den dünyaya yayılan COVID-19, İran'da ilk olarak 19 Şubat'ta Kum kentinde görülmüş, ardından ülkenin tamamına yayılmıştı. İran Sağlık Bakanlığından yapılan açıklamaya göre, ülkede dün itibarıyla virüs kaynaklı can kaybı 28 bin 293'e, vaka sayısı da 496 bin 253'e ulaştı. 
Rekor vaka sayısı açıklayan Fransa, koronavirüste yeni merkez üssü oldu. Fransa'da, salgın başından beri en yüksek vaka sayısı açıkladı. Son 24 saatte 26 bin 896 vaka tespit edilen ülke, koronavirüsün yeni merkez üssü oldu.. Fransa'da son 24 saatte 26 bin 896 kişide daha yeni tip koronavirüs (Kovid-19) tespit edilmesiyle salgının başından bu yana ülkede ve Avrupa'da görülen en yüksek vaka sayısına ulaşıldı. Halk Sağlığı Kurumundan yapılan açıklamaya göre, ülkede 54 kişinin daha yaşamını yitirmesiyle toplam can kaybı sayısı 32 bin 684'e ulaştı. Fransa'da virüs bulaşan kişi sayısı son 24 saatte 26 bin 896 artışla 718 bin 873'e yükseldi. Bu rakam, salgının başından bu yana ülkede ve Avrupa'da kaydedilen en yüksek günlük vaka sayısı oldu. Son 7 günde 4 bin 999 kişi hastanelerde tedavi altına alındı, bunlardan 928'si yoğun bakımda yatıyor. Kovid-19 testlerinin pozitif çıkma oranı ise yüzde 11'e ulaştı. Ülkede, son olarak dün kayıtlara geçen 20 bin 746 vakayla salgının başlangıcından bu yana en yüksek günlük vaka sayısı tespit edildi. HİNDİSTAN'DA 24 SAATTE918 ÖLÜ Yeni tip koronavirüs (Kovid-19) salgınında son 24 saatte Hindistan'da 918 kişi hayatını kaybetti. Hindistan Sağlık Bakanlığından yapılan açıklamaya göre, ülkede 918 kişinin daha yaşamını yitirmesiyle Kovid-19'dan ölenlerin sayısı 108 bin 334'e yükseldi. Hindistan'da son 24 saatte 74 bin 383 yeni Kovid-19 vakası tespit edildi, toplam vaka sayısı 7 milyon 53 bin 806'ya çıktı. Ülkede bugüne kadar Kovid-19 tespit edilen 6 milyon 77 bin 976 kişi de iyileşti. Kovid-19 verilerinin derlendiği "Worldometer" internet sitesine göre, Hindistan, dünyada en fazla vaka görülen 2’nci ülke konumunda bulunuyor. KAYNAK: AA 
KKTC halkı 11 adaylı yarışta Cumhurbaşkanını seçecek. KKTC'de halk, yeni cumhurbaşkanını seçmek üzere 11 Ekim Pazar günü sandık başına gidecek. 11 adayın yarışacağı seçim, Kıbrıs Türk siyasi tarihine "en çok adayın yarıştığı cumhurbaşkanlığı seçimi" olarak geçecek.. Normal şartlarda 26 Nisan'da yapılması gereken ancak yeni tip koronavirüs (Kovid-19) salgını sebebiyle KKTC Cumhuriyet Meclisi tarafından ertelenen cumhurbaşkanlığı seçimi 11 Ekim Pazar günü yapılacak. Kıbrıs Türk halkı, 5 yıl görev yapacak cumhurbaşkanını seçmek üzere, 1974'ten sonra 10'uncu kez sandığa gidecek. Cumhurbaşkanlığı seçiminin yanı sıra, yüksek mahkeme yargıçlarının sayısının artırılmasını öngören anayasa değişikliği için da halk oylaması yapılacak. Yüksek Seçim Kurulu (YSK), pazar günü kayıtlı 198 bin 867 seçmenin 738 sandıkta oy kullanabileceğini açıkladı. Cumhurbaşkanlığı seçimi ve halk oylaması için oy verme işlemi sabah 08.00'de başlayacak ve saat 18.00'de bitecek. Sonuçların aynı gün saat 22.00'ye kadar açıklanması bekleniyor. KKTC'DE SEÇİM SİSTEMİ KKTC'de cumhurbaşkanlığı seçimi 5 yılda bir yapılıyor. Ülkede 18 yaşını bitirmiş her KKTC vatandaşı, seçme ve halk oylamasına katılma hakkına sahip. Seçilme yaşı ise milletvekilliği için 25, cumhurbaşkanlığı için 35 olarak belirlenmiş durumda. Anayasa'nın 99'uncu maddesine göre, KKTC'de cumhurbaşkanlığı seçimlerine katılan adayın kazanabilmesi için kullanılan geçerli oyların salt çoğunluğunu alması gerekiyor. Adayların hiçbiri salt çoğunluğu sağlayamazsa seçim 7 gün sonra en çok oy alan iki aday arasında yineleniyor ve ikinci turda en çok oy alan aday cumhurbaşkanı seçiliyor. EN ÇOK ADAYIN YARIŞTIĞI SEÇİM Seçimde 7'si bağımsız 11 aday yarışacak. Çekişmeli geçmesi beklenen seçimde Cumhurbaşkanı Mustafa Akıncı, Ulusal Birlik Partisi (UBP) Genel Başkanı ve Başbakan Ersin Tatar, Cumhuriyetçi Türk Partisi (CTP) Genel Başkanı Tufan Erhürman, Yeniden Doğuş Partisi (YDP) Genel Başkanı Erhan Arıklı'nın yanı sıra bağımsız aday olarak Başbakan Yardımcısı ve Dışişleri Bakanı Kudret Özersay ve Demokrat Parti (DP) Lefkoşa Milletvekili Serdar Denktaş yarışacak. Diğer yandan Alpan Uz, Mustafa Ulaş, Ahmet Boran ve Arif Salih Kırdağ bağımsız olarak, Fuat Çiner ise Milliyetçi Demokrasi Partisinin adayı olarak yarışa katılacak. Seçim, KKTC'de bugüne kadar en çok adayın katıldığı cumhurbaşkanlığı seçimi olacak. Sadece 3 adayın yarıştığı 1990 cumhurbaşkanlığı seçimleri ise en az adaylı seçim olarak tarihe geçmişti. EN ÇOK KAZANAN RAUF DENKTAŞ Rauf Denktaş, Kıbrıs Türk halkı tarafından 6 kez getirildiği cumhurbaşkanlığı makamına en fazla seçilen kişi unvanını taşıyor. Kıbrıs Türk halkı, 13 Şubat 1975'te kurulan Kıbrıs Türk Federe Devleti Başkanlığı için 1976'da ve 1981'de yapılan seçimlerde Denktaş'ı devlet başkanlığı görevine getirdi. Denktaş, 15 Kasım 1983'te kurulan ve kurucusu olduğu KKTC'de 1985, 1990, 1995 ve 2000 yıllarında yapılan cumhurbaşkanlığı seçimlerde sandıktan çıkan isim oldu. 2005'te Mehmet Ali Talat, 2010'da Derviş Eroğlu ve 2015'teki iki turlu seçimde ise Mustafa Akıncı cumhurbaşkanı seçildi. SADECE 3 KADIN ADAY ÇIKTI 1974'ten bugüne sadece 3 kadın aday Kıbrıs Türk halkının cumhurbaşkanlığı görevine talip oldu. Buna göre, 1976, 1981 ve 1985'te Servet Sami Dedeçay, 2005'te Zehra Cengiz ve 2015'te ise Sibel Siber, cumhurbaşkanlığı seçimi için adaylığını açıkladı. 3 SEÇİM İKİNCİ TURA KALDI Kıbrıs Türk siyasi tarihinde, bugüne dek 3 cumhurbaşkanlığı seçimi ikinci tura kaldı. Kurucu Cumhurbaşkanı Denktaş ile KKTC'nin 3'ncü Cumhurbaşkanı Derviş Eroğlu, 1995 seçimlerine ikinci tura kalırken, Denktaş ipi göğüsleyen isim oldu. Denktaş ile Eroğlu, 2000'deki seçimde de ikinci tura kalırken, Eroğlu'nun adaylıktan çekilmesi üzerine ikinci tur yapılmadı ve Denktaş'ın zaferi ilan edildi. 2015'teki seçimde ise ikinci tura Eroğlu ve Akıncı kalırken, sandıktan Akıncı çıktı. KORONAVİRÜS ÖNLEMLERİ ALINACAK Bu yıl yapılacak seçim, Kovid-19 salgını nedeniyle önceki yıllara göre farklı bir atmosferde geçecek. YSK, halkın oy kullanmaya gelirken kendini güvende hissetmesi için bir dizi önlem alacağını açıkladı. Bu yıl seçim sandıklarında YSK'nın görevlendirdiği toplam 2 bin 658 kişi görev yapacak. Seçmenler, oyunu kullanmak için sandık kurullarının odasına maskeyle girebilecek ve görevliler seçmenlere eldiven verecek. Görevliler, Kovid-19 tedbirlerinin uygulanması ve oy kullanma sırasında yoğunluluk yaşanmamasına dikkat edecek. Salgın önlemleri çerçevesinde bu seçimde, seçmen kartı dağıtılmadı. Seçmenler, nerede oy kullanabileceklerini http://secim.mahkemeler.net/neredeoy.aspx internet sitesinden ya da telefonla öğrenebiliyor. KKTC'de, 8 Eylül'de yapılan Bakanlar Kurulu toplantısında, cumhurbaşkanlığı seçimine ilişkin miting ve kitle toplantıları 1 Ekim'e kadar iptal edilmişti. 
Taliban: Umarız seçimleri Trump kazanır. ABD ile Taliban arasında müzakereler devam ederken Amerikan CBS kanalına telefonla bir mülakat veren Taliban Sözcüsü Zabihullah Mücahit, ABD Başkanı Donald Trump'ın seçimleri kazanmasını istediklerini söyledi.. Taliban Sözcüsü Mücahit, Trump'ı kastederek, 'Umuyoruz o, seçimleri kazanır ve Afganistan'daki Amerikan askeri varlığını sona erdirir.' dedi. Mücahit, 3 Kasım'da yapılacak başkanlık seçimlerine ilişkin, "Umuyoruz o (Trump) seçimleri kazanır ve Afganistan'daki Amerikan askeri varlığını sona erdirir." yorumunu yaptı. ABD, terörist diye hapishaneye tıktığı adamla masaya oturdu, el pençe durdu CBS News'e konuşan bir başka Taliban yetkilisi de "Trump'ın Kovid-19 olduğunu duyduğumuzda onun sağlığı için endişe ettik, ancak şu anda iyiye gidiyor gibi gözüküyor." değerlendirmesinde bulundu. Konuyla ilgili yazılı bir açıklama yapan Trump'ın seçim kampanya direktörü Tim Murtaugh ise Taliban'ın desteğini reddettiklerini ve Trump'ın Amerikan çıkarlarını her durumda koruyacağını kaydetti. Yeni tip koronavirüse (Kovid-19) yakalanıp hastanede tedavi gördükten sonra pazartesi günü Beyaz Saray'a dönen Trump, önceki gün Twitter hesabından Afganistan'daki son duruma ilişkin bir açıklama yapmıştı. ABD Başkanı, "Afganistan'da görevine devam eden az sayıdaki cesur askerlerimiz Noel'e kadar evlerinde olmalı." ifadesini kullanmıştı. Beyaz Saray'da 10 Eylül'de düzenlediği basın toplantısında Trump, "Kısa süre içinde Afganistan'daki asker sayımızı 4 bine indireceğiz. Aynı şekilde Irak'taki asker sayımızı da kısa sürede 2 bine indireceğiz." açıklamasında bulunmuştu. KAYNAK: AA 
Lübnanlı milyarderin 21.5 milyon sterlinlik doğum günü partisi!. Lübnanlı bir kadın milyarder 40. yaş doğum günü kutlamaları için 21.5 milyon sterlin harcama yaptı. Lüks doğum günü partisinde bütçenin büyük bir kısmı elbiseye ayrıldı. Değerli ve nadir taşlardan oluşan elbise için 20.1 milyon sterlin harcandı.. Lübnanlı kadın milyarder 21.5 milyon sterlin harcama yaparak doğum günü partisi düzenledi. İsmi açıklanmayan Lübnanlı milyarder, sosyal mesafe kurallarına uyarak İspanya, Mijas’ta düzenlediği partiye yakın akraba ve arkadaşlarını davet etti. DÜNYANIN DÖRT BİR YANINDA PARTİ YAPTI Daily Mail'in haberine göre aynı anda dünyanın farklı yerlerinde düzenlediği 20 kadar mini partiye, video konferans görüşmeyle bağlanarak toplamda 150 kadar misafiri ağırladı. Dünyanın farklı noktalarında aynı anda yapılan partilerde misafirlere verilen hediyelerin, yapılan ikramların tüm masraflarını Lübnanlı milyarder karşıladı. Milyarderin giydiği 20.1 milyon sterlinlik elbise partinin ilgi odağı oldu. Elbise tasarımını Orta Doğu'dan ilham alan İngiliz moda tasarımcısı Debbie Wingham tarafından tasarlandı. Wingham, aynı zamanda partiyi de planlayan kişi oldu. Elbise tasarımında Wingham’a 2010 yılında hayatını kaybeden ünlü Londralı moda tasarımcı Alexander McQueen’in yeğeni Gary McQueen yardım etti. ONLARCA ELMAS KULLANILDI Göz alıcı elbise için 1 karattan 4 karata kadar farklı ebatlarda toplam 18 milyon sterlin değerinde 15 tane nadir kırmızı elmas kullanıldı. Ayrıca elbise 150 bin sterlin değerinde 20 adet siyah elmas, 600 bin sterlin değerinde 10 adet 3 karatlık beyaz elmas, 100 bin sterlin değerinde 1 adet 3 karat mavi elmas, 250.000 sterlin değerinde 6 adet 2.5 karatlık sarı elmas, 4 bin kadar 100 bin sterlin değerinde 1 karat elmas ve bin adet inci taşıdı. Doğum günü sahibi elbisesini, 250 bin sterlin değerindeki Bulgari marka gerdanlıktan yapılmış siperlikle tamamladı. 65 BİN STERLİNLİK HEDİYE İspanya’daki partiye katılan tüm davetlilere 65 bin sterlin değerinde bileklik olarak da kullanılabilen pırlantalarla kaplı bir yüz koruma maskesi hediye edildi. Her ne kadar Covid-19 kısıtlamaları katılımcıların aynı ortamda bulunmasına engel olsa da eli açık ev sahibinin isteğiyle 20 farklı partideki 150 misafir video konferans ile birbirine bağlandı. Londra, Los Angeles, Hong Kong, Kuveyt ve Katar’da ikişer etkinlik, Dubai’de üç etkinlik ve Paris, Tokyo, Moskova’da da birer etkinlik düzenlendi. Gurme yemek ve içecek içeren 16 bin sterlinlik hediye sepeti tüm davetlilere hediye edildi. Uzak noktalardaki partileri organize eden kişilere de el yapımı Louis Vuitton yüz maskesi, bin sterlinlik Louis Vuitton kalemlik, altın ve havyar, krem, serum, yüz temizleyicisi ve 250 sterlin değerinde limited-edition Graysey X McQueen jean içeren hediye paketi verildi. Tüm partilerden önce ve sonra parti organizatörlerine temizlik ve dezenfekte önlemleri aldırıldı. İŞTE DOĞUM GÜNÜ MALİYETİ Elmaslarla dolu doğum günü elbisesi: 20.1 milyon sterlin Bulgari maskesi: 250.000 sterlin Sosyal mesafeli hediye kutuları: 60.000 sterlin İspanya'daki misafirler için bilezikler: 650.000 sterlin Dezenfektan masrafları: 60.000 sterlin Yemek servisi: 250.000 sterlin İçecekler: 80.000 sterlin Toplam parti maliyeti: 21.45 milyon sterlin 
ABD açıkladı: Çin sınıra 60 bin asker konuşlandırdı. İki nükleer güç arasında yeniden gerilimin Pekin yönetimi tarafından yeniden tırmandırıldığını belirten Dışişleri Bakanı Pompeo, Himalayalara on binlerce askerin yerleştirildiğini açıkladı.. ABD Dışişleri Bakanı Mike Pompeo, Çin'in Hindistan'ın kuzey sınırına on binlerce asker konuşlandırdığını söyledi. Pompeo, Fox News'e yaptığı açıklamada, Çin'e karşı geliştirilen ittifakın 3 üyesi Avustralya, Hindistan ve Japonya'nın Çin Komünist Partisinin tehdidi altında olduğunu savundu. Hafta başında ABD, Avustralya, Hindistan ve Japonya ittifakı (Quad) kapsamındaki görüşmeler için Tokyo'da bulunan Pompeo, "Hindistan, kuzey sınırında 60 bin Çin askerinin olduğunun farkında." ifadesini kullandı. Pompeo açıklamasında ayrıca Çin'in yeni tip koronavirüs salgınına yanıtını eleştirdi, bu ülkeyi fikri mülkiyeti çalmakla suçladı. ABD Dışişleri Bakanı, Tokyo'daki toplantıdan önce Çin'in "tehditkar askeri faaliyetlerine" karşı İndo-Pasifik bölgesi ülkelerine birlik çağrısı yaparak "Dünya uzun zamandır Çin tehdidi altında. Şimdi bu konuyu ciddi bir şekilde ele almak zorundayız. Zayıflık gösterirseniz, karşılığını alırsınız." demişti. Haziranda 20 Hint askeri ölmüştü Çin-Hindistan sınırında 15 Haziran'da 20 Hint askerinin ölümüyle sonuçlanan çatışmaya neden olan ve bölgede tansiyonu yükselten süreç, Çin askerlerinin mayıs başında 3 noktadan Ladakh bölgesine girmesi, burada çadır ve askeri karakollar kurmasıyla başlamıştı. Hindistan Savunma Bakanlığından 31 Ağustos'ta yapılan açıklamada, Çin ordusunun, 29 Ağustos gecesi "statükoyu değiştirmeye yönelik provokatif askeri eylemlerde bulunduğu ve bölgedeki açmazın çözümü yolunda daha önce askeri ve diplomatik angajmanlarda varılan uzlaşıyı ihlal ettiği" belirtilmişti. Çin Dışişleri Bakanlığı Sözcüsü Cao Lician ise 31 Ağustos'ta konuya ilişkin yaptığı açıklamada, Çin ordusunun 2 ülke arasındaki Fiili Kontrol Hattı'na riayet ettiğini bildirerek, "askerlerin kesinlikle sınırı geçmediğini" ifade etmişti. Hindistan Savunma Bakanı Rajnath Singh ve Çinli mevkidaşı Vey Fınghı, 4 Eylül'de Moskova'da Şanghay İşbirliği Örgütü toplantısı çerçevesinde bir araya gelmişti. Hindistan Savunma Bakanlığından yapılan açıklamada, toplantıda her 2 ülkenin gerilimi daha fazla artıracak veya durumu daha da karmaşıklaştıracak adımlar atmama konusunda anlaştığı kaydedilmişti. Çin ve Hindistan, eylül ayında sınır bölgesine daha fazla asker konuşlandırmama konusunda uzlaşmıştı. 
Trump: Son 8 saattir hiçbir ilaç almıyorum. Yeni tip koronavirüs (Kovid-19) tedavisi gören ABD Başkanı Donald Trump, son 8 saattir hiçbir ilaç kullanmadığını ve kendini iyi hissettiğini açıkladı.. Trump, Kovid-19 teşhisi konulduktan sonraki ilk mülakatını Fox televizyonunda yayınlanan Tucker Carlson Show için Doktor Marc Siegel'in sorularını yanıtlayarak verdi. Şu anda kendini "oldukça güçlü" hissettiğinin altını çizen Trump, "Walter Reed Askeri Hastanesine giderken kendimi çok güçlü hissetmiyordum ancak bu hastalığı geçiren birçok insanın aksine nefes sorunum yoktu. " ifadesini kullandı. Siegel'in "Doktorların dediği vakitten önce hastaneden ayrılmak istediniz mi?" şeklindeki sorusuna ise Trump, "Evet istedim. Beni sadece gözlem için orada tutmak istediler ama ben ilk günden sonra zaten kendimi çok iyi hissediyordum." yanıtını verdi. Trump, "Son 8 saattir, hiçbir ilaç almıyorum. Bu da beni daha iyi hissettiriyor çünkü ilaç almayı sevmiyorum." ifadesini kullandı. Hastanede akciğer tomografisi çekildiğini belirten Trump, "Akciğerde biraz tıkanıklık olduğunu söylediler ama her gün daha da iyileştim." diye konuştu. TRUMP, KOVİD-19'U BEYAZ SARAY'DAKİ ETKİNLİKLERDE KAPMIŞ OLABİLECEĞİNİ SÖYLEDİ Trump, "evinin bodrum katından çıkmıyor" diye eleştirdiği Demokrat rakibi Joe Biden'a da gönderme yaparak, "Ben virüs konusunda bir tehlike olduğunu biliyordum ama hayatının geri kalanında evinin bodrum katında saklanan biri olamam. Ben dünyanın en büyük ekonomisine sahip bir ülkeyi yönetiyorum." dedi. Kendisine verilen steroid'in yan etkileri olup olmayacağına ilişkin bir soruya Trump, "Şu ana kadar bir sorun yaşamadım. Bence ben bu ilacı iyi tolere ettim." yanıtını verdi. Trump, Kovid-19 tedavisi gören kişiler için de plazma bağışında bulunacağını açıkladı. Kovid-19'u nerede kapmış olabileceğinin sorulması üzerine Trump, "Bilmiyorum. Beyaz Saray'da büyük etkinlikler oluyordu belki de orada kaptım. Ama gerçekten bilmiyorum." dedi. ABD'DE 15 EKİM'DE YAPILMASI PLANLANAN 2. BAŞKANLIK MÜNAZARASI İPTAL EDİLDİ ABD'de başkan adayları arasındaki canlı yayın tartışmalarını organize eden komisyon, Başkan Donald Trump'ın yeni tip koronavirüse (Kovid-19) yakalanmasının ardından ortaya çıkan durumdan dolayı iptal ettiğini açıkladı. ABD'de başkan adayları arasındaki canlı yayın tartışmalarını organize eden komisyon, Başkan Donald Trump'ın yeni tip koronavirüse (Kovid-19) yakalanmasının ardından ortaya çıkan durumdan dolayı, 15 Ekim'de yapılması planlanan 2. başkanlık münazarasını iptal ettiğini açıkladı. 3 Kasım seçimleri için gün sayan ABD'de Başkanlık Münazaraları Komisyonu (CPD), yazılı bir açıklama yaparak 15 Ekim için planlanan 2. münazaranın yapılmayacağını duyurdu. Komisyon, açıklamasında, "Şu anda açıkça gözüküyor ki 15 Ekim'de herhangi bir canlı yayın tartışması olmayacak, dolayısıyla CPD artık 22 Ekim'de yapılması planlanan son münazaranın hazırlıklarına odaklanacak." ifadelerini kullandı. ABD Başkanı Trump'ın geçen hafta koronavirüse yakalanıp hastanede yatmasıyla başlayan tartışmalar, Trump'ın en az 10 gün izolasyona girme zorunluluğuna bağlı olarak 2. münazaranın nasıl gerçekleşeceği konusuna odaklanmıştı. CPD'nin "2. tartışma sanal ortamda yapılsın" önerisi Trump cephesinde kabul görmezken, Biden tarafı da Trump'ın halen virüs taşıma ihtimali dolayısıyla fiziksel bir münazaraya karşı olduğunu açıklamıştı. Son açıklamalarında her iki aday da 15 Ekim akşamı farklı televizyon kanallarında ayrı programlara katılıp seçmenlerle buluşacaklarını dile getirmişti. Son gelişmelerin ardından ABD'de 3. ve son başkanlık canlı yayın tartışması, 22 Ekim'de Tennessee eyaletinin Nashville kentinde yapılacak. 
Kırgızistan Cumhurbaşkanı Ceenbekov: Acilen durumu kontrol altına almak zorundayız. Kırgızistan'da genel seçimler sonrası şiddet olaylarına dönüşen protestolar nedeniyle başkentte olağanüstü hal (OHAL) ilan eden Cumhurbaşkanı Sooronbay Ceenbekov, ülkede durumu kontrol altına almaya başladı.. Başbakan Kubatbek Boronov'un istifasını kabul eden Ceenbekov, Genelkurmay Başkanı'nı değiştirdi. İçişleri Bakanlığı ile Güvenlik Konseyi Sekreterliği görevine getirilen Bütün Kırgızistan Partisi üyeleri de bu kurumların personeli tarafından uzaklaştırıldı. Cumhurbaşkanlığı Basın Merkezi'nden yapılan açıklamada, Ceenbekov'un Genelkurmay Başkanlığını ziyaret ettiği ve yeni Genelkurmay Başkanı Taalaybek Omuraliyev ile ülkedeki sosyo-politik durumu istikrara kavuşturmak için gereken önlemleri ele aldığı belirtildi. - "BARIŞI PEKİŞTİRMEK ZORUNDAYIZ" Açıklamaya göre Ceenbekov, Omuraliyev ile görüşmesinde, Bişkek sakinlerinin güvenliğini ve ülkenin başkentinde asayişi sağlamanın öncelikli işlerinden olduğunu vurguladı. OHAL kararını imzaladığını kaydeden Ceenbekov, "Acilen durumu kontrol altına almak ve barışı pekiştirmek zorundayız. Vatandaşlarımız, sorumsuz politikacıların siyasi tutkularının kurbanı olmamalı." ifadelerini kullandı. Ceenbekov, anayasal haklarını kullanarak halkın barış içinde yaşamasını ve ülke bütünlüğünü sağlamak için her türlü çabayı göstermeye devam edeceğini kaydetti. - "BİRLİKTE BU ZOR GÜNLERİN ÜSTESİNDEN GELECEĞİZ" Salı gününden bu yana 6. kez halka hitap eden Ceenbekov, "Kırgızistan tehlikenin eşiğinde. Bu nedenle başkent Bişkek'te olağanüstü hal ilan ettim. Eminim, ülkenin bütün sağlıklı güçleri beni destekleyecektir. Birlikte bu zor günlerin üstesinden geleceğiz." değerlendirmesinde bulundu. OHAL kararına ilişkin Cumhurbaşkanlığı Basın Merkezi'nden yapılan açıklamaya göre, OHAL'in Ceenbekov'un imzasıyla yürürlüğe girdiği, meclisin ise 3 gün içinde onay verip vermeme hakkının bulunduğu hatırlatıldı. - GÖZLER, GÜNLERDİR TOPLANAMAYAN MİLLETVEKİLLERİNDE OHAL'in onayı için gözler, parlamento binasının talan edilmesinin ardından güvenlik gerekçesiyle günlerdir toplanamayan milletvekillerine çevrildi. Bu arada, Geçici Bakanlar Kurulu üyelerinin çalışmalarına devam ettiği belirtilen ülkede, başbakanlık binası, cezaevinden çıkarılan ve başbakan koltuğuna oturtulan Sadır Caparov'un taraftarları ablukasında tutuluyor. Caparov, devlet kurumlarının kendisinin talimatını yerine getirmediğini, kamu televizyon kanalının muhabir göndermediğini, 3 gündür başbakanlık görevini yerine getirememesi nedeniyle sitem etti. Kırgızistan'da 4 Ekim'de yapılan milletvekili seçimlerinin sonuçlarını tanımayan muhalefet partilerinin taraftarları, cumhurbaşkanlığı ve parlamento binasını işgal etmiş, eski Cumhurbaşkanı Atambayev ve taraftarları ile eski milletvekili Caparov'u cezaevinden çıkarmıştı. Başbakanlık binasını kontrol eden Caparov ile çeşitli gruplar, iktidar kavgasına tutuşmuştu. KAYNAK: AA 
Koronavirüsün hızlı yayılmasının nedeni belli oldu!. Tüm dünyayı etkisi altına alan koronavirüsün sessiz ve hızlı yayılmasının nedeni Britanya Adası'nda yapılan bir araştırma ile netliğe kavuştu. Britanya'da yapılan bir araştırma, test sonucu pozitif çıkanların yüzde 86'sının asemptomatik vaka olduğunu ortaya koydu. Bilim insanları test politikasının gözden geçirilmesini talep etti.. Britanya'da sokağa çıkma kısıtlamalarının yürürlükte olduğu dönemde 36 bin 61 kişi üzerinde yapılan araştırmanın sonucu açıklandı. 26 Nisan-27 Haziran tarihleri arasında İngiltere, Galler ve Kuzey İrlanda'da yapılan testlerden 115'inin pozitif çıktığı, hastalık belirtisi göstermeyen asemptomatik vakaların pozitif sonuçlarda büyük çoğunluğu oluşturduğu tespit edildi. Araştırmaya göre test sonucu pozitif çıkan kişilerden sadece 16'sı testin yapıldığı gün semptom gösterirken geriye kalan 99 kişide hiçbir semptom gözlenmedi. Testin yapıldığı gün belirti gösteren 142 kişinin testinin negatif çıktığı da not edildi. POZİTİF VAKALARIN BÜYÜK BÖLÜMÜ TESPİT EDİLEMİYOR İngiltere'de sadece koronavirüs semptomları gösteren, geçmeyen öksürük, ateş ya da tat ve koku kaybı bulunan kişiler test yaptırmaya teşvik ediliyor, pozitif vakalarla temaslı kişiler ilk etapta evlerinde karantinaya gönderiliyor. Araştırma sonuçları, şu an uygulanan test politikasının pozitif vakaların büyük çoğunluğunun tespit edilememesi riskini beraberinde getirdiğini ortaya koyuyor. Londra Üniversitesinden salgın hastalık uzmanı Irene Petersen, "Test sonucu pozitif çıkan bu kadar çok insanın test günü semptom göstermemiş olması, gelecekteki test stratejilerinde değişiklik gerektiriyor" dedi. VİRÜSÜN SESSİZCE İLERLEMESİNİN ENGELLENMESİ İÇİN TESTLER YAYGINLAŞTIRILMALI Petersen, sonuç olarak virüsün sessizce yayılmasını ve yeni salgın dalgalarını önlemek için testlerin daha da yaygınlaştırılması gerektiğini vurguladı. Araştırmacılar, diğer ülkelerde yapılan benzer araştırmalardan farklı sonuçlar çıktığını da not etti. Asemptomatik vakaların toplam pozitif vakalara oranının Çin'deki bir araştırmada yüzde 5, İzlanda'daki bir araştırmada yüzde 43 çıktığını belirten bilim insanları, araştırmalarda kullanılan örneklemlerin farklı sonuçlara yol açabileceğine işaret etti. 
BM: Her 16 saniyede bir bebek ölü doğuyor. Birleşmiş Milletler, her yıl yaklaşık 2 milyon bebeğin ölü doğduğunu, bunun her 16 saniyede bir bebeğin ölü doğduğu anlamına geldiğini bildirdi.. BM Çocuklara Yardım Fonu (UNICEF), Dünya Sağlık Örgütü ve Dünya Bankası tarafından yayımlanan son tahminlere göre, ölü doğumların yüzde 84'ü düşük gelirli ülkelerde meydana geliyor. Her yıl yaklaşık 2 milyon bebeğin ölü doğduğu ve bunun her 16 saniyede bir bebeğin ölü doğduğu anlamına geldiğine dikkat çekilen çalışmada, hamileliğin iyi izlenmesi, doğum öncesi iyi bakım ve uzman doğumcuların bulunmasının bu ölümleri önleyebileceği ifade edildi. Yeni tip koronavirüs (Covid-19) salgınının ise ölü doğumların sayısını artırabileceği uyarısı yapılan çalışmada, salgın nedeniyle sağlık hizmetlerinin yüzde 50 azalmasının düşük ve orta gelirli 117 ülkede 200 bin bebeğin daha ölü doğmasına neden olabileceği belirtildi. Çalışmada düşük gelirli 20 ülkede, ölü doğumlarda bir yıl içinde yüzde 20 artış görülebileceğine işaret edildi. KAYNAK: AA 
Fransızların yüzde 61’ine göre Macron koronavirüs krizinde başarısız. Fransa'da yapılan bir ankete katılanların yüzde 61'inin Cumhurbaşkanı Emmanuel Macron'un salgınla mücadeleyi gerektiği gibi yönetemediğini düşündüğü ortaya çıktı.. Fransa'da yapılan bir anket, katılımcıların yüzde 61'inin Cumhurbaşkanı Emmanuel Macron'un yeni tip koronavirüs (Kovid-19) salgınıyla mücadeleyi gerektiği gibi yönetemediği düşüncesini taşıdığını ortaya koydu. ELABE Araştırma Enstitüsü, BFMTV kanalı için 7 Ekim'de 18 yaş üzeri 1000 kişiye, Macron'un salgını yönetmekte başarılı olup olmadığını sordu. Ankete göre, Fransa'da 10 kişiden 6'sı, Macron'u "salgın kriziyle başa çıkamamak" ve "kötü yönetmekle" suçluyor. Fransa Cumhurbaşkanının sağlık planıyla ilgili doğru kararlar vermediğini düşünenlerin oranı ise yüzde 55’i buluyor. Hükümetin ve Macron’un Kovid-19 salgınının ilk dalgasından gerekli dersleri almadığını düşünenlerin oranı da yüzde 65. "Kibirli ve baskıcı" bir Cumhurbaşkanı Macron'un kibirli bir Cumhurbaşkanı olduğu görüşünde olanların oranı yüzde 65 iken, yüzde 63'ü de baskıcı olduğu görüşünde. Fransa Cumhurbaşkanının "Fransızları bir araya getirebileceğini" düşünenlerin oranı ise yüzde 26'da kalıyor. MACRON'A VE HÜKÜMETE GÜVEN AZALIYOR Fransa'da yapılan anketler Cumhurbaşkanı Macron ve Başbakan Jean Castex’e halkın güveninin gittikçe azaldığını ortaya koymuştu. Ülkede, eylülde yapılan 7 farklı güven anketinde de Macron'a yüzde 41 civarında olan güvenin 2,4 puan düşerek yüzde 38,7'e gerilediği ortaya çıkmıştı. Başbakan Castex’in popülerliği atandığı temmuzda yüzde 49,4 iken, hakkında olumlu düşünenlerin oranı 7,11 puan düşerek eylülde yüzde 42,29’a gerilemişti. Ülkede Kovid-19 vaka sayısı hızla artıyor Fransa'da son 24 saatte 18 bin 746 kişide daha Kovid-19 tespit edilmesiyle salgının başından bu yana görülen en yüksek günlük vaka sayısına ulaşılmıştı. Ülkede salgın nedeniyle yaşamını yitirenlerin sayısı 32 bin 445'e, toplam vaka sayısı ise 653 bin 509'a yükseldi. 
Üniversitede Corona alarmı! Binden fazla vaka. İngiltere’deki Newcastle Üniversitesi’nde binden fazla kişide corona virüs (Covid-19) tespit edildiği duyuruldu. İngiltere’de yer alan 28 bin öğrenci nüfusuna sahip Newcastle Üniversitesi’nde 1 Ekim ile 7 Ekim arasında 1,003 öğrencinin corona virüs test sonucunun pozitif olduğu açıklandı. Yetkililer yaptığı açıklamada, üniversitede çalışan 6 bin 500 çalışandan 12'sinde virüs tespit edildiğini açıkladı. 
Trump: Beni Çin hasta etti! Yakın zamanda.... Yeni tip koronavirüs (Kovid-19) tedavisi gören ABD Başkanı Donald Trump, yakın zamanda bir test yaptıracağını belirterek, "Virüsün gittiğini düşünüyorum" dedi.. Trump, Kovid-19'a yakalandıktan sonra ilk canlı röportajını Fox News'e telefonla bağlanarak verdi. Kendisini gayet iyi hissettiğinin vurgulayan Trump, "Bir seçim mitingi yapmayı çok isterim. Hastalık bulaştırdığımı hiç sanmıyorum." yorumunda bulundu. Trump, Kovid-19'a yakalandıktan sonra hiç test yaptırmadığını belirterek, "Yakın zamanda test yaptıracağım. Bence virüs tamamen gitti. Bence artık tamamen temizim." dedi. Bir noktada Kovid-19'a yakalanacağını anladığını belirten Trump, "Sürekli dışarıda insanlarla bir aradaydım. Bir yerde artık hasta olacağımı anladım." ifadelerini kullandı. Kovid-19 salgını konusunda Çin'e yönelik suçlamalarını da sürdüren Trump, "Beni Çin hasta etti." ifadesini kullandı. Biden ve Harris'e sert eleştiriler Trump, Demokrat rakibi Joe Biden'a yönelik eleştirilerini de devam ettirdi, "Onun akli melekeleri başkan olmaya yetmez." dedi. Başkan yardımcısı adayları Cumhuriyetçi Mike Pence ve Demokrat Kamala Harris arasında dün akşam yapılan canlı yayın tartışmasını değerlendiren Trump, "Bu canavar (Harris) dün gece Pence ile canlı yayındaydı, dün gece kendi kendini yok etti. Bu canavarın söylediği her şey yalan." eleştirisinde bulundu. Trump ayrıca Harris için, "komünist" ve "sevimsiz" sıfatlarını kullanarak, "O canavar sınırlarımızı açarak tüm tecavüzcülerin ve katillerin ülkemize gelmesini istiyor." diye konuştu. KAYNAK: AA 
Trump çabuk mu iyileşti?. Covid-19'a yakalanan ve bir kaç gün önce tedavi gördüğü hastaneden taburcu edilen ABD Başkanı Donald Trump neden çabuk iyileşti? Trump “VIP sendromu” kurbanı mı oldu? Hürriyet Gazetesi yazarı Prof. Dr. Osman Müftüoğlu Trump'ın merak edilen tedavi sürecini köşesinde değerlendirdi.. Osman Müftüoğlu'nun yazısı şöyle; Trump, COVID-19 teşhisinden sonra gelişebilecek muhtemel bazı sorunlara karşı önlem olarak Walter Reed Hastanesi’ne yatırılarak tedavi edildi. Başlangıçta başkanın sağlık durumunun ciddi olduğu söylense de tedavi kısa sürdü, Trump birkaç günde taburcu oldu. Ne var ki uygulanan tedaviler hakkında ABD’li uzmanlar arasında hâlâ ciddi görüş ayrılıkları var. Çoğu uzman ortada bir “VIP sendromu” durumu olduğunu ve başkana gereksiz yere çok ağır tedaviler uygulandığını ileri sürüyor. Bazı uzmanlar da tam tersine ortada ciddi bir durumun olmadığı, sürecin siyasi nedenlerle bilerek büyütüldüğü düşüncesindeler. Peki kim haklı? Yapılan tedavilerde gerçekten bir aşırılık (over terapi) söz konusu olabilir mi? Bana göre, hayır! Zira başkan Trump ,“70’i geçen yaşı, kilo fazlalığı, ılımlı düzeyde de olsa yaşadığı hipertansiyon ve şeker hastalığı gibi sorunlar” nedeniyle otomatik olarak risk grubuna alınabilir. Ve doğal olarak da risk grubundaki hastalara neler yapılıyorsa ona da aynı tedaviler uygulanabilir. TRUMP’A HANGİ İLAÇLAR VERİLDİ “İSTİRAHAT” tedavinin ayrılmaz bir parçası ama yatak istirahati yanında “oksijen desteği”nin de verildiği anlaşılıyor. Ayrıca henüz deneme aşamasında olsa da ABD’li bir firmanın geliştirdiği (Regeneron) yeni bir yapay “antikor kokteyli” de tedavi sürecine eklenmiş. Antiviral ilaç olarak ise yine ABD’li bir ilaç firmasının geliştirdiği (Gilead) “Remdesivir” isimli antiviral kullanılmış. Bununla da yetinilmemiş, daha sürecin en başında tedavi planına “Deksametazon” isimli kortizon grubu bir ilaç da eklenmiş. Tartışma da zaten tam da buradan, “Deksametazon”dan çıkıyor. Çoğu uzman Deksametazon’un bu kadar erken kullanımını gereksiz ve aşırı buluyor. Peki haklılar mı? DEKSAMETAZON ÇOKTAN ONAYLANDI BUGÜNE kadar pek çok araştırmada net ve açık gösterildi ve onaylandı ki Deksametazon özellikle klinik tablonun ağırlaşmasını önlemede mükemmel bir seçenektir. Deksametazon kullanan hastalarda hastalığın belirtileri hafiflemekte, iyileşme hızlanmakta, yoğun bakımda kalma süreci kısalmaktadır. Ama yine de şu bilginin altını çizmek isterim: Tedavi gibi konularda “uzaktan kaval çalmak” asla doğru olmaz. Ben kendi adıma uygulanan tedaviyi doğru, yerinde ve başarılı buluyorum. Ayrıca başkana bir ayrıcalık yapılıp “VIP sendromu” sürecinin yaşatıldığını da pek düşünmüyorum. NEDİR O VIP SENDROMU EĞER önemli (VIP) sayılan insanlardan biriyseniz pek çok konuda ayrıcalıklarınız olacaktır. Ama bu ayrıcalıklar konu “hastalık/sağlık” süreçleri olduğunda her zaman avantajınıza çalışmayabiliyor. Bazı durumlarda tedavi uygulayan ekip, çıkması muhtemel sorunları daha başından önlemek ve tedavinin sonucunu garantiye almak için gereğinden daha çok sayıda ilaca, daha yüksek ilaç dozlarına, daha uzun hastane yatışlarına, daha yoğun hasta bakım süreçlerine başvurabiliyor. Çoğu zaman gereksiz olan bu tür girişimler o “önemli”, yani “VIP” kişiye pahalıya patlayabiliyor. Örneğin ilaç reaksiyonları, hastane enfeksiyonları yani komplikasyonlar ortaya çıkabiliyor. Ayrıca bu durumun tam tersi de mümkün. Bazen de “önemli kişi”lere yatırıldıkları “hastane/sağlık servisi” gelişebilecek muhtemel problemler ve olumsuz sonuçları dikkate alarak o çok önemli hastayı “daha güvenli” olacağı bahanesiyle başka hastanelere sevk edebiliyor. Kısacası VIP biri olmak her zaman için faydalı bir ayrıcalık, harika bir avantaj olmayabilir. Hürriyet 
46 yıllık hasret bitti: Kapalı Maraş açıldı! Tarihi görüntüler. KKTC'de Kapalı Maraş bölgesinin bir kısmı halkın kullanımına açıldı. Bölge halkı, haberin ardından kontrollü bir şekilde Maraş'a girmeye başladı.. Kuzey Kıbrıs Türk Cumhuriyeti (KKTC) sınırları içerisinde yer alan ve 46 yıldır kapalı olan Maraş bölgesinin bir bölümü saat 12 sularında halkın kullanımına açıldı. Kapalı Maraş'ın, kamuya ait olan Demokrasi Caddesi ile sahil kısmının bir bölümünü halk dolaşmaya başladı. ERSİN TATAR DA BÖLGEDE KKTC Başbakanı Ersin Tatar bölgeye yerel saatle 16.00’da giriş yaptı. Kapalı Maraş’a girişte DHA'ya ilk duygularını anlatan Başbakan Ersin Tatar, "Ben dediğimi yaparım, Kapalı Maraş'ı açacağım dedim, açtık. Maraş, dünya turizmcilerinin gözdesi olacak" dedi. Kapalı Maraş’ı insanlığa kazandırıldıklarını söyleyen Tatar, “Çok heyecanlıyım. Bu tarihi anın mimari bir hükümetin Başbakanı olmaktan gurur duyuyorum” dedi. Başbakan Tatar’a eşi Sibel Tatar, Bakanlar ve halktan kalabalık bir topluluk da eşlik etti. Bu tarihi ana tanıklık etmek isteyen vatandaşlardan ilk etapta 200'e aşkını Maraş'a giriş yaptı. Girişte, yeni tip koronavirüs (Kovid-19) salgını nedeniyle sosyal mesafeye ve maske kullanımına dikkat edilmesi uyarısı yapıldı. Çok sayıda gazeteci de Kapalı Maraş'taki gelişmeleri takip ediyor. EMETİ GÖZÜGÜZELLİ'DEN HABER7'YE ÖZEL AÇIKLAMALAR ASBÜ Kıbrıs Akademik Birimi Hukuk Fakültesi Dekan Yardımcısı Doç. Dr. Emete Gözügüzelli, Maraş’ın tekrar açılmasının ardından bölgeye giderek Haber7 için özel açıklamalarda bulundu. Gözügüzelli sıcağı sıcağına yaptığı açıklamada şöyle konuştu: "Burada hayatım boyunca böyle bir heyecan böyle bir kalabalık, coşku görmedim. İnsanlar akın akın buraya geliyor ve büyük bir heyecan ile açılan bölgeleri ziyaret ediyor. Tarihi bir ana tanıklık ediyoruz. Bu gerçekten hepimize büyük bir güç veriyor. Gençler yaşlılar, öğrenciler turistler, çok ilgi gösterdiler. Sadece bu şekilde olması bile hemen bir canlılık getirdi bölgeye. Eskiden hayalet derlerdi ama şimdi artık Açık Maraş denmesi gerekiyor. Ekonomiye müthiş katkısı olacak olan bir bölge. Vatanımız çok hayırlı olacak ve anavatan ile birlikte buralara kalkındıracağız inşallah. Burada şu an çok güzel görüntüler var. Başbakan Ersin Tatar’ın bölgeye gelmesiyle birlikte halk ellerinde bayraklarla alkışlarla sayın Tatar’a eşlik etti. Sayın Tatar deniz kenarına yürüdü ve kıyıya gelen yatlar da Tatar’ı selamladı. Çok güzel bir atmosfer yaşanıyor ve insanlar gelmeye devam ediyor. Bu mutluluğu bize yaşatan, böyle bir kararı güçlü ve dirayetli bir şekilde uygulayan sayın Ersin Tatar’a ve anavatanımıza teşekkür etmemiz gerekiyor. Bunu buradaki insanların yürürlerken kendi aralarındaki konuşmalarından da duyabiliyoruz. Hatta çok bile geç kalındığını dile getiriyorlar. Herkes tekrardan anavatanın varlığını hissettikleri için duydukları mutluluğu dile getiriyor. Ve inşallah Sayın Ersin Tatar’ın cumhurbaşkanı seçilmesiyle daha ileri kalkınma programları da geliştirilecektir. Ümidimiz, beklentimiz bu yöndedir." KKTC hükümeti, geçen yıl alınan kararla 1974'ten bu yana kapalı olan Maraş'ın açılması konusunda adım atarak uzman ekiple bilimsel envanter çalışmasını başlattı. Türkiye'den üst düzey yetkililerin katılımıyla Maraş'ta 15 Şubat'ta Türkiye Barolar Birliğince "Hukuki, Siyasi ve Ekonomik Yönleri ile Kapalı Maraş Açılımı Toplantısı" düzenlendi. 1974'teki Kıbrıs Barış Harekatı sırasında Türk Silahlı Kuvvetleri tarafından ele geçirilen ve yerleşime kapatılan Maraş'ın kademeli olarak açılım süreci başlıyor. KKTC Başbakanı Ersin Tatar, dün Ankara ziyareti sırasında Maraş'ın açılmasıyla ilgili kararı duyururken Maraş'ın açılmasına dair hazırladıkları yol haritası doğrultusunda çalışmaları bir aşamaya getirdiklerini ve ilk somut adımı attıklarını kaydetmişti. TÜRKİYE'DEN "ÜST DÜZEY" DESTEK KKTC'de Maraş'ın yeniden yerleşime açılmasıyla ilgili çalışmalar Türkiye tarafından da büyük destek gördü. Cumhurbaşkanı Recep Tayyip Erdoğan, dün Tatar'ın Ankara ziyareti sırasında yaptığı konuşmada, Maraş'ın yeniden kullanıma açılmasının KKTC vatandaşları açısından önemini çok iyi bildiğini vurgulamıştı. Erdoğan, ilk adım olarak Kıbrıs Türk halkının perşembe sabahından itibaren Maraş'ın sahil şeridinden faydalanmak üzere kapalı bölgeye girebilecek olmasından memnuniyet duyduklarını belirterek, "Kullanıma açılan bölgede hiçbir özel mülk bulunmaması sebebiyle herhangi bir mağduriyete yol açılmayacağı için karşı tarafın itirazları şimdiden boşa çıkmıştır. Mülkiyet haklarına saygı gösterilerek yürütülen çalışmaların bir an önce sonuçlandırılarak Maraş'ın bütünüyle kullanıma açılmasını temenni ediyoruz. Bu konuda KKTC makamlarına her türlü desteği vermeye hazırız" demişti. Cumhurbaşkanı Yardımcısı Fuat Oktay ise dün Maraş ile ilgili alınan kararın arından sosyal medya hesabından yaptığı paylaşımda, "Uzun zamandır atıl kalarak içimizi sızlatan güzel Maraş'ı, hakkaniyete ve hukuka uygun bir şekilde açıyoruz" ifadesini kullanmıştı. BM GÜVENLİK KONSEYİ KARARI GÖRÜŞECEK Birleşmiş Milletler Güvenlik Konseyi (BMGK),cuma günü KKTC'nin kapalı Maraş'ın sahil şeridini halka açma kararını görüşecek. Diplomatik kaynaklardan edinilen bilgiye göre, BMGK, cuma günü KKTC'nin kapalı Maraş kararını kapalı oturumda ele alacak. Toplantının yerel saat ile 15.00'da yapılması bekleniyor. Öte yandan BM Genel Sekreteri Antonio Guterres, söz konusu karardan endişe duyulduğunu belirterek, "Ada'da gerginliği artıracak, diyalog ve müzakerelerin başarılı olmasına gölge düşürecek tek taraflı eylemlerden kaçınılması" çağrısı yapmıştı. BM Genel Sekreter Sözcüsü Stephane Dujarric ise BM'nin ilgili Güvenlik Konseyi kararları doğrultusunda kapalı Maraş konusundaki pozisyonunun değişmediğini söylemişti. KAYNAK: AA, DHA, HABER7 
Rihanna Müslümanlardan özür diledi: Böyle bir şey asla tekrarlanmayacak. Dünyaca ünlü Barbadoslu şarkıcı Rihanna, geçen hafta kendi kadın giyim markasının defilesinde kullanılan "Doom (Kıyamet)" adlı şarkıda kıyametle ilgili bir hadis kaydının kullanılması nedeniyle Müslümanlardan özür diledi.. Barbadoslu şarkıcı Rihanna'nın Savage x Fenty adlı kadın giyim markasının moda defilesinde, yürüyen modellere, CouCou Chloe'nin house müzik ritmiyle mikslenmiş ve içinde hadis geçen Doom adlı şarkı eşlik etti. Şarkıcı, etkinlikte Müslümanlar için kutsal hadislere yer verilen bir şarkıyı kullandığı için eleştirildi. "İlim kalkmadıkça, depremler, katliamlar çoğalmadıkça kıyamet kopmaz" hadisinin kullanılma şekline tepkiler çığ gibi büyüyünce Rihanna'dan açıklama geldi. RİHANNA ÖZÜR DİLEDİ Tepkilerin artmasının ardından Rihanna, özür dileyerek şu şekilde bir açıklamada bulundu: "Savage x Fenty Show’umuzdaki kasıtılı olmayan kocaman bir hataya dikkat çektikleri için Müslüman toplumuna teşekkür etmek istiyorum. Daha önemlisi bu dikkatsiz hata için gerçekten sizden özür dilemek istiyorum. Birçok Müslüman erkek ve kız kardeşimizi incittiğimizi anlıyoruz ve inanılmaz bir şekilde üzgünüm! Tanrıya ya da herhangi bir dine karşı saygısızlık yapmıyorum ve o yüzden projemizde bu şarkıyı çalmak tamamen sorumsuzcaydı. Bundan böyle, böyle bir şeyin bir daha tekrarlanmayacağından emin olacağız. Bağışlayacılığınız ve anlayışınız için teşekkür ederim, Rih. BİR ÖZÜR DE YAPINCIDAN Yapımcı Chloe de Twitter üzerinden Müslümanlardan özür diledi. Chloe, "Tüm sorumluluk benim" diyerek internetten bulduğu bu ses kaydının hadis olduğunu bilmediğini ve şarkıdan bu bölümleri çıkaracağını belirtti. KAYNAK: HABER7 
Yeni rapor yayımlandı! 150 milyona yakın insan tehlikede. Dünya Bankası'nın yeni raporu, yeni tip koronavirüs (covid-19) salgınının 2021'e kadar 150 milyona yakın insanı aşırı yoksulluğa sürükleyebileceğini ortaya koydu.. Banka, 2 yılda bir yayımlanan Yoksulluk ve Paylaşılan Refah Raporu'nun 2020 sayısını "Şansın tersine dönmesi" başlığıyla yayımlandı. Raporda, küresel çapta aşırı yoksulluğun 20 yılı aşkın bir süredir ilk kez 2020'de artmasının beklendiğine dikkati çekildi. Kovid-19 salgınının bu yıl 88 milyon ila 115 milyon insanı aşırı yoksulluğu sürükleyeceğinin tahmin edildiği raporda, ekonomik daralmanın ciddiyetine bağlı olarak bu sayının 2021'e kadar toplam 150 milyona yükselmesinin beklendiği kaydedildi. Küresel yoksulluk oranı 2030'a kadar yüzde 7'yi bulabilir Raporda, aşırı yoksulluk günde 1,9 dolardan az parayla yaşamak olarak tanımlanırken, bunun 2020'de dünya nüfusunun yüzde 9,1'i ila yüzde 9,4'ünü etkilemesinin muhtemel olduğu aktarıldı. Bankanın raporunda, Kovid-19 salgınından önce yoksulluk oranının bu yıl yüzde 7,9'a düşmesinin beklendiği hatırlatıldı. Yeni yoksulların çoğunun halihazırda yüksek yoksulluk oranlarına sahip ülkelerde olacağının belirtildiği raporda, bazı orta gelirli ülkelerin önemli sayıda insanın, aşırı yoksulluk sınırının altına düştüğünü göreceği ifade edildi. Raporda, yeni yoksulların yaklaşık yüzde 82'sinin orta gelirli ülkelerde olmasının beklendiğine işaret edilerek, 2030'a kadar küresek yoksulluk oranının ise yaklaşık yüzde 7 olabileceği kaydedildi. "Ülkelerin farklı bir ekonomiye hazırlanması gerekecek" Dünya Bankası Başkanı David Malpass, rapora ilişkin yaptığı açıklamada, "Pandemi ve küresel resesyon, dünya nüfusunun yüzde 1,4'ünden fazlasının aşırı yoksulluğa düşmesine neden olabilir." değerlendirmesinde bulundu. Ülkelerin Kovid-19 sonrası farklı bir ekonomiye hazırlanmalarının gerekeceğini belirten Malpass, Dünya Bankası Grubunun gelişmekte olan ülkelerin büyümelerine devam etmelerine, sürdürülebilir ve kapsayıcı bir toparlanmaya yönelik çalışırken, Kovid-19'un sağlık, sosyal ve ekonomik etkilerine yanıt vermelerine yardımcı olacağını ifade etti. 
Trump ve İngiltere Başbakanı Boris Johnson telefonda görüştü. Yeni tip koronavirüs (Kovid-19) tedavisi gören ABD Başkanı Donald Trump, daha önce aynı hastalığa yakalanan İngiltere Başbakanı ile telefonda görüştüğünü belirterek, "Johnson'a dostluğu ve desteği için çok teşekkür ediyorum." açıklamasında bulundu.. Trump, resmi Twitter hesabından yaptığı açıklamada, bugün Johnson ile bir telefon görüşmesi yaptığını belirtti. Johnson için "muhteşem adam" tabirini kullanan Trump, "Kovid-19 tedavisi görürken, Johnson'a dostluğu ve desteği için çok teşekkür ediyorum. Onunla önümüzdeki yıllarda da çalışmayı sabırsızlıkla bekliyorum." ifadesini kullandı. Kovid-19'a 27 Mart'ta yakalanan Johnson bir süre yoğun bakımda tedavi gördükten sonra hastalığı atlatmıştı. 
Trump: Bu hastalık bana Tanrının bir lütfu. Yeni tip koronavirüs (Kovid-19) tedavisi süren ABD Başkanı Donald Trump, Regeneron isimli firmanın Kovid-19’a karşı geliştirdiği "antikor kokteylinin" kendisine çok iyi geldiğini ve bu ilacı herkes için bedava yapacaklarını belirterek, "Bu hastalığın bana tanrının bir lütfu olduğunu düşünüyorum." dedi.. Trump, Beyaz Saray'ın bahçesinde, Oval Ofis'in önünde kaydettiği video mesajında, Walter Reed Askeri Hastanesinde 4 gün kaldıktan sonra önceki gün Beyaz Saray'da döndüğünü anımsatarak, "Beyaz Saray'da kalabilirdim ancak doktorlar benim başkan olduğumu söyleyerek beni hastaneye götürdüler." ifadesini kullandı. Doktorlarının çok iyi iş çıkardığını belirterek, "Hastaneye gittiğimde kendimi çok iyi hissetmiyorum. Bana Regeneron isimli bir ilaç verdiler, başka şeyler de yaptılar ama bence en temel ilaç buydu, kısa süre içinde olanlar inanılmazdı. Kendimi iyi hissettim." diye konuştu. Regeneron isimli ilaç için "acil durum kullanımı" yetkisi vereceğini belirten Trump, "Hastanedeyseniz ve kendinizi kötü hissediyorsanız bu ilacı bedaya alabileceksiniz. " dedi. Son aylarda Kovid-19 ile mücadele anlamında bilim insanlarının "inanılmaz" işler çıkardığının altını çizen Trump, şu anda Kovid-19'a karşı işe yarayan bir ilacın olmasının aşıdan daha önemli olduğunu vurguladı. TRUMP'TAN AŞININ SEÇİM SONRASINA KALACAĞI SİNYALİ Aşı çalışmalarının da hızla devam ettiğinin altını çizen Trump, "Çok kısa zaman içerisinde aşımız olacak. Bunu bence seçimlerden önce yapmalıydık ancak işin içine siyaset girdi. Sorun değil. Onlar oyunlarını oynamak istiyor, seçimlerden sonra aşımız olur." yorumunda bulundu. ABD İlaç ve Gıda İdaresinin (FDA) çok hızlı hareket ettiğini belirten Trump, Regeneron isimli firmanın ilacından şöyle bahsetti: "Bu hastalığın bana tanrının bir lütfu olduğunu düşünüyorum. Burada gizli bir lütuf vardı. Bu hastalığa yakalandım, bu ilaçtan haberim oldu, bu ilacı bana vermelerini söyledim. Bu benim önerimdi. Ve ilaç çok iyi iş çıkardı. Bu hastalığa yakalanmasaydım, bu ilaçtan da haberimiz olmayacaktı. Bana verilen tedavinin aynısının size de verilmesini istiyorum ve bu ilacı bedava yapacağım." Kovid-19 salgını konusunda Çin'e de yüklenmeyi sürdüren Trump, "Yaşananlar sizin değil, Çin'in kabahatiydi. Çin, bu ülkeye ve dünyaya yaptıkları için büyük bir bedel ödeyecek." mesajını verdi. KAYNAK: AA 
Avrupa ülkesinde sıra dışı koronavirüs önlemi! Alkol satışı yasaklandı. İskoçya Başbakanı Nicola Sturgeon, ülkede koronavirüse (Covid-19) karşı yeni getirilen kısıtlamaları duyurdu. Sturgeon, restoran ve barların 16 gün boyunda alkol satışı yapmasının yasak olduğunu ve saat 18.00’den sonra kapanacaklarını duyurdu.. İskoçya Başbakanı Nicola Sturgeon, koronavirüse mücadele kapsamında yeni kısıtlamaların getirildiğini açıkladı. Sturgeon, koronavirüsle mücadele kapsamında restoran ve barların 16 gün alkol satışı yapmasının yasaklandığını, saat 18.00’den sonra da bu mekanların kapatılacağını duyurdu. İngiliz medyası ise söz konusu kararı, ‘Sırada İngiltere mi var?” başlıklarıyla sayfalarına taşıdı. KAYNAK: DHA 
Dünyanın en havalı semtleri listesine Arnavutköy girdi. İngiltere merkezli seyahat dergisi Time Out, dünyanın en havalı semtleri listesini yayınladı.. İngiltere merkezli seyahat dergisi Time Out, dünyanın en havalı semtleri listesini yayınladı. Listenin bir numarasında Barcelona'nın Esquerra de L'Eixample semti yer alırken, Türkiye'den sadece Beşiktaş'ın Arnavutköy semti listede yer aldı. Her yıl dünyanın farklı ilçe ve semtlerini değişik kriterlerle belirleyen dergi bu yıl dünyada yer alan en havalı semtlerin listesinin olduğu çalışmayı yayınladı. 40 semtin yer aldığı listeye Türkiye'den sadece İstanbul'un Beşiktaş'ta yer alan Arnavutköy semti girdi. Listeyi hazırlarken, bir mahallenin atmosferi, sunulan yiyecek ve içecekler, gece hayatı ve kültürüne bakarken koronavirüs pandemisi nedeniyle bu sefer bir mahallenin topluluk ruhunu ön planda tutarak tercihlerini yaptı. Listede, mahalle kültürünün ve komşuluk ilişkilerinin kuvvetli olduğu semtler ön plana çıktı. Beşiktaş Belediye Başkanı Rıza Akpolat da bu kapsamda sosyal medya hesabından bir paylaşımda bulundu. Akpolat; "Arnavutköy İstanbul'un köklü ve tarihi dokusu korunabilmiş nadide semtlerinden, Beşiktaş'ın ve boğaz hattının en güzel duraklarından biri. Arnavutköy'de bir yandan denizin kokusunu solurken, bir yandan da muazzam tarihi yapılarını izleyeme imkanına sahipsiniz. Hızlı kentleşmeye rağmen, hem kültürel değerlerini hem de mahalle kültürünü koruyarak geleceğe adım atan Arnavutköy semtimizin bu açıdan dünya çapında dikkat çekmesi bizim için gurur vesilesi. Arnavutköy'e sahip çıkmaya ve değer katmaya devam edeceğiz" dedi. 
Koronavirüsün yararlı bir özelliği keşfedildi. Amerika'da bilim insanları koronavirüsün beklenmedik bir özelliğini keşfettiler, buna göre koronavirüsün acıyı 'uyuşturma' özelliği olduğu ortaya çıktı.. Bilim dergisi Pain'de yayınlanan verilere göre yeni tip koronavirüsün acıyı ‘uyuşturma’ özelliği olduğu tespit edildi. Araştırmacılar, ‘anestezi’ etkisinin koronavirüsün insan hücrelerine nüfuz etmesini sağlayan S-proteininin ACE2 reseptörü ve diğer maddelerle birleşmesi ile elde edildiğini ifade ediyor. Araştırmaya göre acı hislerinden sorumlu olan sinyallerin bozulma durumu, Neuropilin 1 (proteini) ve vasküler endotelyal büyüme faktörü olan sinyal proteini VEGF-A'nın katılımıyla ortaya çıkıyor. Bilim insanları böylelikle, hasta kişinin aslında sağlık durumunda herhangi bir bozulma fark etmediği Kovid-19’un semptomsuz seyrinin olası nedenini keşfetmiş oldu. Araştırmacılar, özellikleri anestezi uzmanları için yararlı olabileceğinden, Neuropilin 1'in özelliklerini daha ayrıntılı bir şekilde incelemeyi planlıyor. 
ABD ordusunda alarm: Pentagon karantinada. ABD Genelkurmay Başkanı Orgeneral Mark Milley ile birkaç kuvvet komutanının ordunun üst kademesinde artan yeni tip koronavirüs (Kovid-19) vakaları dolayısıyla kendilerini karantinaya aldığı bildirildi.. ABD'de Kovid-19'a Başkan Donald Trump'ın başını çektiği bir dizi Beyaz Saray yetkilisinin ardından ordunun üst düzeylerinin de yakalanmaya başlamasıyla, Savunma Bakanlığı (Pentagon) sarsıldı. Sahil Güvenlik Komutan Yardımcısı Amiral Charles Ray'in koronavirüs testinin pozitif çıkmasının ardından, Genelkurmay Başkanı Mark Milley, kuvvet komutanları ve diğer üst düzey generallerin neredeyse tamamı, virüse maruz kaldıkları için karantinaya girdi. EVDEN ÇALIŞACAKLAR Generallerin çalışmalarını karantinaya girdikleri evlerinden devam ettirecekleri belirtildi. Genelkurmay Başkanı Milley'in haftasonu girdiği koronavirüs testinin negatif çıktığı bildirilmişti. KAYNAK: AA 
Çarpıcı iddia: Koronavirüs o şekilde bulaşmıyor. Kaliforniya Üniversitesi Tıp Fakültesi bünyesinde çalışmalarını sürdüren bilim insanları, koronavirüsün dokunaklı yüzeylerden bulaşmadığını iddia etti.. Tüm dünyayı derinden etkileyen yeni tip koronavirüs salgınına ilişkin çarpıcı bir iddia ortaya atıldı. Kaliforniya Üniversitesi Tıp Fakültesi bünyesinde çalışmalarını sürdüren bilim insanları, koronavirüsün dokunaklı yüzeylerden bulaşmadığını iddia etti. Konuya ilişkin açıklamalarda bulunan Kaliforniya Üniversitesi Tıp Fakültesi'nden Prof. Monica Gandhi, "Virüs yüzeylerden yayılmıyor. Pandeminin başlangıcında fomite bulaşma konusunda çok fazla korku vardı. Artık yayılmanın nedeninin yüzeylere ve gözünüze dokunmak olmadığını biliyoruz. Bu, çoğu durumda bunu yaptıklarını bilmeden burnundan ve ağzından virüs yayan birine yakın olmaktan kaynaklanıyor." ifadelerini kullandı. Koronavirüse yakalanmanın en çok başkalarına yakın olmaktan kaynaklandığını dile getiren Gandhi, dışarıda mutlaka maske takılması gerektiğini söyleyerek tavsiyelerde bulundu. 
Ortaya çıktı! 26 hayvan türü korona bulaştırabilir. Koronavirüs salgını nedeniyle 1 milyondan fazla insan hayatını kaybederken, İngiltere'de salgınla ilgili yeni bir araştırma yapıldı. Araştırmada, Kovid-19'a yakalanma riskine açık 26 hayvan türünün insanlara hastalık bulaştırabileceği belirtilirken, milyonların geçim kaynağı olan koyunun da listede yer alması dikkat çekti.. İlk olarak Aralık 2019'da Çin'in Hubei eyaletine bağlı Vuhan kentinde ortaya çıkan ve kısa sürede tüm dünyayı etkisi altına alan yeni tip koronavirüs (Kovid-19) nedeniyle dünya genelinde 1 milyondan fazla insan hayatını kaybetti, 35 milyonu aşkın insan ölümcül salgına yakalandı. Koronavirüse karşı aşı ve ilaç geliştirme çalışmaları devam ederken, İngiltere'de salgınla ilgili yeni bir araştırma yapıldı. University College London (UCL) tarafından yapılan bir araştırma, insanlarla temas halinde olan 26 hayvan türünün koronavirüse yakalanma riskine açık olduğuna işaret ediyor. EVCİL HAYVANLAR ENFEKSİYON KAYNAĞI OLABİLİR Uzmanlar, bunun hayvan türlerinin nesli için tehdit oluşturabileceği gibi, bu hayvanların bir "virüs rezervi"ne dönüşebileceği ve sonradan insanlara virüs geçirebileceğini söylüyor. Koronavirüs salgınının yarasalar arasında başladığı ve daha sonra muhtemelen karıncayiyenlerden insanlara geçtiği düşünülüyor. Salgının başlangıcında Hong Kong'da bir köpeğin "hafif koronavirüs belirtileri" göstermesi endişeye neden olmuş ancak sonradan uzmanlar, evcil hayvanların bir enfeksiyon kaynağı olabileceğine ilişkin kanıt bulunmadığını açıklamışlardı. New York'taki Bronx Hayvanat Bahçesi'nde bakıcısından hastalık kapan bir kaplanın koronavirüs testi pozitif çıkmıştı. Ancak uzmanlar, hayvanların koronavirüs kapması konusunda "toplu bir histeri" yaşandığını söylemişlerdi. "VİRÜS DEPOSUNA DÖNÜŞEBİLİRLER" Bununla birlikte UCL'in araştırması insanlarla düzenli olarak temas halinde bulunan hayvan türlerinin riske açık olduğunu gösteriyor. Koronavirüs hücrelere, dikensi proteinlerinin ACE2 reseptörlere tutunmasıyla giriyor. UCL ekibi, mevcut bulgular ışığında, virüsün hayvanlara ACE2'ye bağlanmadan giremeyeceğine inanıyor. Araştırma ekibi bu nedenle 215 hayvandaki mutasyonları inceledi. Bu mutasyonlar, reseptörlerin insanlardaki versiyonlarından farklı olması ve virüsün dikensi proteiniyle reseptör arasındaki bağlanma istikrarının zayıflaması anlamına geliyor. Sonuçları bilim dergisi Scientific Reports'ta yayımlanan araştırmaya göre koyun, şempanze, goril, orangutan ve cüce şempanzelerde virüsün dikensiproteini ile bu türlerin ACE2 reseptörleri insanlardaki kadar güçlü bir şekilde bağlanabiliyor. Uzmanlar bununla birlikte bunun bazı türler için tamamen hipotezden ibaret olduğunu vurguluyor ve örneğin koyunlardaki enfeksiyon riskine özel bir çalışma yapılmadığını sadece dikensi proteinin, reseptöre tutunmasının incelendiğini söylüyor. "HAYVANLARIN GÖZLEMLENMESİ GEREKİYOR" Raporun yazarı Prof. Christine Orengo, "Hangi hayvanların enfeksiyon riskine açık olduğunu görmek için deneysel olarak incelenen hayvanların ötesine bakmak istedik" dedi. Prof. Orengo, tezleri için daha fazla araştırma yapılması ve bu hayvanların gözlemlenmesi gerektiğini belirtti. Orengo şöyle konuştu: "Salgın riskine açık olduğunu belirlediğimiz hayvanlar, soyu tehlikede olan hayvanları ya da çiftçilerin geçim kaynaklarını tehdit edebilir. Bu hayvanlar ayrıca vizon çiftliklerinde kanıtlandığı gibi bir virüs deposuna dönüşüp hastalığı insanlara bulaştırabilir." 
Son dakika: Koronavirüse yakalanan Trump taburcu oldu!. Son dakika: ABD Başkanı Donald Trump, yeni tip koronavirüs (Kovid-19) tedavisi gördüğü Walter Reed Askeri Hastanesinden taburcu edildi.. Kovid-19 teşhisi konulan ve 2 Ekim Cuma gününden bu yana Walter Reed Askeri Hastanesinde tedavi gören Trump, bugün doktorlarının onayıyla hastaneden taburcu oldu. ''HER ŞEY YOLUNDA, SORUN YOK'' Trump, hastaneden üzerinde takım elbisesi ve yüzünde maske ile yürüyerek çıkıp, kendisini bekleyen gazetecilere baş parmağını kaldırıp "her şey yolunda, sorun yok, çok iyi" anlamlarında kullanılan işareti yaparak görüntü verdi. Hastane çıkışı özel aracına bindirilen Trump, yakın bir mesafede bekleyen "Marine One" isimli helikopter ile Maryland'da bulunan hastaneden, Washington DC'deki Beyaz Saray'a götürüldü. Trump'ın tedavisi Beyaz Saray içindeki konutunda devam ettirilecek. Perşembe gününü cumaya bağlayan gece Kovid-19'a yakalandığını Twitter hesabından duyuran Trump, cuma günü başkent Washington DC'ye 30 dakikalık mesafedeki Maryland eyaletinde bulunan Walter Reed Askeri Hastanesine kaldırılmıştı. Trump, Twitter hesabından öğle saatlerinde yaptığı açıklamada, "Bugün 6.30'da Walter Reed Askeri Hastanesinden ayrılacağım." ifadesini kullanmıştı. 
Meksika iki yılda 14 milyar dolarlık altyapı yatırımı yapacak. Meksika Devlet Başkanı Andres Manuel Lopez Obrador, kamu özel sektör ortaklığıyla iki yılda 14 milyar dolar yatırımla 39 büyük altyapı projesini hayata geçireceklerini duyurdu.. Devlet Başkanı Obrador, iş dünyasının önde gelen isimleriyle toplantının ardından yaptığı açıklamada, aralarında petrol rafinerileri, otoyollar, limanlar ve başkent Meksiko ile Queretaro arasındaki hızlı tren hattının olduğu projeleri, 2022 sonuna kadar tamamlamayı planladıklarını belirtti. 185 BİN KİŞİYE YENİ İSTİHDAM HEDEFİ Obrador, 14 milyar dolara mal olması planlanan 39 projenin, yeni tip koronavirüs (Kovid-19) salgını nedeniyle 1 milyon kişinin işsiz kaldığı ülkede 185 bin yeni istihdam yaratmasını umduklarını kaydetti. Nüfusu 129 milyonu aşan Meksika'da bugüne kadar 761 bin 665 Kovid-19 vakası tespit edilirken, virüs nedeniyle 79 bin 88 kişi hayatını kaybetti. Kovid-19 verilerinin derlendiği "Worldometer" internet sitesine göre, Meksika dünyada en fazla vakanın görüldüğü 9'uncu, en fazla ölümün görüldüğü 4'üncü ülke konumunda bulunuyor. KAYNAK: AA 
 Nobel Tıp Ödülü sahiplerini buldu. 2020 Nobel Tıp Ödülü sahiplerini buldu. 2020 Nobel Tıp Ödülü, Hepatit C virüsüne yaptıkları keşiflerle katkıda bulunan Harvey J. Alter, Michael Houghton ve Charles M. Rice'a verildi. 2020 Nobel Tıp Ödülü sahiplerini buldu. 2020 Nobel Tıp Ödülü, Hepatit C virüsüne yaptıkları keşiflerle katkıda bulunan Harvey J. Alter, Michael Houghton ve Charles M. Rice'a verildi. Nobel Komitesi Başkanı Thomas Perlmann, Stockholm'de yaptığı açıklamada, Amerikalı virologlar Alter ve Rice ile İngiliz bilim insanı Houghton'un "Hepatit C virüsünün keşfinden ötürü" 2020 Nobel Tıp Ödülü'ne layık görüldüğünü duyurdu. Bilim insanlarının keşfi sayesinde bugün virüs için çok hassas kan testlerinin mevcut olduğu ve bunların dünyanın birçok bölgesinde kan nakli sonrası hepatit vakalarını ortadan kaldırdığı belirtildi. Bu yılki Nobel tıp ödülünün, tıbbi araştırmaların toplumlar ve ekonomiler için ne kadar önemli olduğunu ortaya koyan yeni tip koronavirüs (Kovid-19) salgını nedeniyle ayrı bir anlam taşıdığı ifade ediliyor. Dünya Sağlık Örgütüne göre (DSÖ),dünyada 70 milyonun üzerinde hepatit vakası bulunuyor ve her yıl bu virüs nedeniyle 400 bin kişi hayatını kaybediyor. Hepatitin, karaciğer enflamasyonu ve kanserinin başlıca nedeni olduğu belirtiliyor. Nobel Tıp Ödülü, 2019'da hücre alanındaki çalışmalarıyla tıp dünyasına yaptıkları katkılardan ötürü ABD'li William G. Kaelin ve Gregg L. Semenza ile İngiliz Peter J. Ratcliffe'e verilmişti. NOBEL TIP ÖDÜLÜ 1901'den bu yana 111 Nobel Tıp Ödülü verildi. Ödülü kazananlardan 12'si kadındı. Nobel Tıp Ödülünün en genç kazananı, 1923 yılında insülinin keşfinden ötürü 32 yaşındaki Frederick G. Banting oldu. 1966 yılında "tümöre neden olan virüsleri" bularak Nobel Tıp Ödülü'nü alan 87 yaşındaki Peyton Rous ise ödülü alan en yaşlı bilim insanı olarak tarihe geçti. 
Trump hastalandı, Biden farkı açtı. ABD başkanlık seçimlerine bir ay kala, Başkan Donald Trump'ın Kovid-19'a yakalanmasının ardından yapılan ilk ankette, Demokrat aday Joe Biden aradaki farkı 10 puana çıkardı.. Koronavirüse yakalan Trump'ın sağlık durumuna ilişkin çelişkili açıklamalar gelirken, Joe Biden Beyaz Saray'a giden yolda büyük avantaj elde etti. Reuters/IPSOS, 2-3 Ekim arasında yaptığı ankete katılanların yüzde 51'i Biden'e, yüzde 41'i de Trump'a oy vereceklerini açıkladı. Yüzde 4 başka adaylara oy vereceğini söylerken, kararsızların oranı da yüzde 4 olarak ölçüldü. Ancak genelde ABD başkanını belirleyen çekişmeli seçim bölgelerinde (Swing states), Trump'ın Biden'ın çok gerisinde olmadığı not edildi. Amerikan seçim sisteminde sonuçları eyaletler belirliyor. Diğer yandan ankete göre, Amerikalıların yüzde 65'i (Demokratların yüzde 90'ı ve her 20 Cumhuriyetçiden 5'i), "salgını daha fazla dikkate almış olsaydı Trump'ın hastalığa yakalanmamış olacağını" düşünüyor. Seçmenlere göre ilk tartışma programının galibi Biden NBC/Wall Street Journal'ın, Trump'ın hastalandığı haberinden önce yaptığı ankete göre ise, Biden aradaki puan farkını 14'e çıkardı. İlk münazara programından sonra yapılan ankette, Amerikalıların yüzde 53'ü Biden'e, yüzde 39'u da Trump'a oy vereceklerini açıkladı. Söz konusu ankete katılanların yüzde 49'u Biden'in ilk tartışma programında rakibinden "daha iyi" olduğunu söyledi. Yüzde 24'u da Trump'ın "daha etkili" olduğunu savundu. Fakat bu ankete katılanların yüzde 73'ü, iki aday arasındaki tartışma programının oylarını etkilemeyeceğini savundu. Yüzde 19'u ise bu programdan sonra Biden'e oy vermeyi düşündüklerini ileri sürdü. Salgına karşı tavrı nedeniyle eleştirilen Trump'ın Kovid-19'a yakalanması sonrası Demokratlar kampanya stratejilerinde değişikliğe gitti. Demokratların Başkan Adayı Biden'ın kampanya ekibi, Kovid-19'a yakalanan rakipleri Trump hakkında yayınladıkları olumsuz reklamları geçici olarak askıya aldı. 
Ünlü modacı Takada, koranavirüs nedeniyle hayatını kaybetti. 81 yaşındaki Japon uyruklu ünlü modacı Kenzo Takada, Fransa'da koronavirüs tedavisi gördüğü hastanede hayatını kaybetti.. Yetmişli yıllarda Paris modasına renk ve yaratıcılık getiren Japon tasarımcı Kenzo Takada, yeni tip koranavirüs nedeniyle tedavi gördüğü hastanede 81 yaşında hayatını kaybetti. Geçtiğimiz Ocak ayında tanıttığı lüks ev eşyaları ve yaşam tarzı markası K3, daha sonra Kenzo olarak bilinen moda markası ile tekrar gündeme gelmişti. Doğu esintilerini batıya uyarlayan modacı ilk defilesini Nisan 1970'de Paris'teki Galerie Vivienne'deki butiğinde sahneledi. 1983'te, 1987'de Kenzo Homme olan bir erkek serisi başlattı. Daha gündelik spor giyim ürünleri Kenzo Jeans ve Kenzo Jungle 1986'da piyasaya sürdü. Paris'te yaşayan Kenzo'nun vefatıyla ilgili açıklama yapan Sözcü, "Kenzo, 4 Ekim 2020 Pazar günü Neuilly-sur-Seine'deki Amerikan Hastanesinde vefat etti" ifadelerini kullandı. Japon uyruklu Kenzo Takada, geçtiğimiz yaz tatili için Bodrum'u tercih etmişti. Bodrum'u çok sevdiğini ifade eden Takada, ilk kez 20 sene önce Bodrum'a geldiğini söylemişti. 
Trump, kendisini destekleyenleri makam aracından selamladı. Yeni tip koronavirüse (Kovid-19) yakalanan ABD Başkanı Donald Trump, 3 gündür hastane önünde kendisini destekleyen kalabalığı makam aracından selamladı.. Yeni tip koronavirüse (Covid-19) yakalanan ABD Başkanı Donald Trump, 3 gündür hastane önünde kendisini destekleyen kalabalığı makam aracından selamladı. ABD Başkanı Trump, Covid-19'a yakalanmasının ardından cuma günü kaldırıldığı Walter Reed Askeri Hastanesi'nin önünde kendisini destekleyen taraftarlarına bir sürpriz yaptı. Önce Twitter hesabından bir video paylaşan Trump, hastalığının iyiye gittiğini ve kendisiyle ilgilenen herkese çok teşekkür ettiğini belirtti. Covid-19 hastalığına ilişkin birçok şeyi bu süreçte yaşayarak öğrendiğini söyleyen Trump, "Bu gerçek bir okul. Bunu anladım, öğrendim. Çok enteresan bir şey ve bunu sizinle paylaşacağım" yorumunu yaptı. Mesajında, "Hastane önünde beni desteklemek üzere bekleyen insanlara muhtemelen biraz sonra küçük bir sürprizim olacak" ifadesini kullanan Trump'ın biraz daha enerjik görüntüsü dikkat çekti. Video mesajının yayınlandığı esnada Gizli Servis araçlarının koruması eşliğinde hastane önündeki caddede beliren Trump, bulunduğu aracın içinden kendisini destekleyenleri el sallayarak selamladı. Trump'ın aracın içinde maskeli olması dikkat çekti. ASKERİ HASTANEYE KALDIRILMIŞTI Amerikan medyasında yankı bulan sürpriz ziyaret sosyal medyada bir anda gündeme oturdu. Perşembeyi cumaya bağlayan gece Covid-19'a yakalandığını Twitter hesabından duyuran Trump, dün başkent Washington DC'ye yarım saatlik mesafede Maryland eyaletinde bulunan Walter Reed Askeri Hastanesine kaldırılmıştı. Trump'ın doktorları son açıklamalarında ABD Başkanı'nın sağlık durumunun yeterince iyi gitmesi durumunda pazartesi günü taburcu edilebileceğini belirtmişti. KAYNAK: AA 
Dünyanın Covid-19 tablosunda son rakamlar. Çin'in Hubey eyaletine bağlı Vuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 35 milyon 140 bine yaklaştı, hayatını kaybedenlerin sayısı da 1 milyon 38 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 38 bin 21 kişi yaşamını yitirdi. Vaka sayısı, dünya genelinde 35 milyon 139 bin 699'a çıkarken, virüs saptanan 26 milyon 128 bin 410 kişi sağlığına kavuştu. Ayrıca tedavisi devam eden 7 milyon 973 bin 268 vaka bulunuyor. En fazla vaka ve ölümün görüldüğü ABD'de 7 milyon 600 bin 846 kişide COVID-19 tespit edildi, salgın nedeniyle 214 bin 277 kişi hayatını kaybetti. İşte ülkelerin koronavirüs vakaları ve ölümlerine ilişkin paylaştığı son rakamlar: Tunus Tunus Sağlık Bakanlığından yapılan yazılı açıklamaya göre, son iki günde ülke genelinde COVID-19'dan 45 kişi yaşamını yitirdi ve 2 bin 209 yeni vaka tespit edildi. Son verilerle virüs kaynaklı can kaybı 321'e, vaka sayısı da 22 bin 230'a çıktı. Ülkede sağlığına kavuşan hasta sayısı ise 5 bin 32 oldu. Tunus Başbakanı Hişam el-Meşişi, COVID-19'un yayılmasını önlemek amacıyla 2 hafta sürecek yeni tedbirler uygulayacaklarını açıklamıştı. Libya, Bahreyn ve Umman'da COVID-19 kaynaklı can kayıpları arttı Libya'da hükümete bağlı Hastalıklarla Mücadele Ulusal Merkezi'nden yapılan yazılı açıklamada, COVID-19 nedeniyle 14 kişinin daha yaşamını yitirdiği, 722 yeni vaka tespit edildiği ve 540 kişinin iyileştiği bildirildi. Böylece can kaybının 592'ye, vaka sayısının 36 bin 809'a, iyileşen hasta sayısının da 21 bin 429'a çıktığı aktarıldı. Bahreyn Bahreyn Sağlık Bakanlığından yapılan yazılı açıklamada, 4 kişinin virüs nedeniyle yaşamını yitirdiği, 505 kişinin enfekte olduğu, 629 kişinin de sağlığına kavuştuğu ifade edildi. Açıklamada, ülkede toplam can kaybının 259'a, vaka sayısının 72 bin 308'e, iyileşenlerin ise 66 bin 813'e yükseldiği kaydedildi. Umman Umman Sağlık Bakanlığından yapılan açıklamaya göre, ülkede 29 Eylül'den bu yana COVID-19 nedeniyle 42 kişi yaşamını yitirdi, 2 bin 685 kişide virüs tespit edildi. Son verilerle ülkede toplam can kaybı 977'ye, vaka sayısı 101 bin 270'e, sağlığına kavuşan hasta sayısı ise 90 bin 296'ya yükseldi. BAE BAE Sağlık Bakanlığı'ndan yapılan yazılı açıklamada, 1041 kişide daha virüs tespit edildiği, 1001 kişinin de iyileştiği aktarıldı. Ülkede toplam can kaybı sayısının 426 olduğu kaydedilen açıklamada, toplam vaka sayısının 98 bin 801'e, iyileşen sayısının ise 88 bin 123'e çıktığı ifade edildi. Katar Katar Sağlık Bakanlığından yapılan açıklamada da, ülkede 159 kişide virüs tespit edildiği, 173 kişinin de sağlığına kavuştuğu belirtildi. Toplam vaka sayısının 126 bin 441 olduğu aktarılan açıklamada, iyileşenlerin sayısının 123 bin 475'e ulaştığı kaydedildi. Ülkede bugüne kadar 216 kişi virüs sebebiyle yaşamını yitirdi. Avrasya ülkelerinde COVID-19 vakaları artmaya devam ediyor Moldova Sağlık, Çalışma ve Sosyal Koruma Bakanlığından yapılan açıklamaya göre, son 24 saatte COVID-19 vaka sayısı 691 artarak 56 bin 579, yaşamını yitirenlerin sayısı ise 13 artışla 1366'ya yükseldi. Virüsten 480 kişinin iyileşmesiyle sağlığına kavuşanların sayısı da 40 bin 955'e ulaştı. Ülkede 14 bin 258 COVID-19 hastasının tedavisi sürüyor. Ülkede nisan ayında 100'ün altında seyreden günlük vaka sayısı mayıs sonunda 200'ü geçmiş, haziranın ortasında 500'e yaklaşmış, haziranın sonuna doğru ise düşüşe geçmişti. Temmuz ayı ortasında tekrar yükselmeye başlayan günlük vaka sayısında 3 gün önce 1022 vakanın görülmesiyle rekor yaşanmıştı. Belarus'ta vaka sayısı 80 bini geçti Belarus Sağlık Bakanlığından yapılan açıklamaya göre, son 24 saatte COVID-19 vaka sayısı 443 artarak 80 bin 295'e, hayatını kaybedenlerin sayısı 6 artışla 857'ye çıktı. Virüs tedavisi gören 91 kişi sağlığına kavuştu ve böylece iyileşen sayısı 75 bin 239 oldu. 4 bin 199 COVID-19 hastasının tedavisinin sürdüğü ülkede, nisan ayı sonunda 900'ün üzerine çıkan günlük vaka sayısı mayıs ayında bine yaklaşmış, haziran ayında düşüşe geçmiş, ağustosta 100'ün altında görülmüştü. Eylül başında yeniden yükselmeye başlayan günlük vaka sayısı, 3 gündür yeniden 400'ün üzerinde görülüyor. Özbekistan Özbekistan Sağlık Bakanlığından yapılan açıklamada, ülkede COVID-19 vaka sayısının 191 artarak 58 bin 612'ye, virüsten ölenlerin sayısının ise 1 artışla 477'ye çıktığı bildirildi. Açıklamada, iyileşenlerin sayısının 281 artarak 55 bin 281 olduğu ve şimdiye kadar virüs tespit edilen hastaların yüzde 94'ünün iyileştiği aktarıldı. Ülkedeki hastanelerde 2 bin 851 hastanın ise tedavisi sürüyor. Karantina tedbirlerinin 15 Ağustos'tan itibaren aşamalı olarak gevşetildiği Özbekistan'da, ağustos ayının sonundan başlayarak 300'ün altında seyreden günlük vaka sayısı, geçen ay yükselişe geçmiş ve 10 Eylül'de 700'ün üzerine çıkmıştı. Tacikistan Tacikistan Sağlık ve Sosyal Koruma Bakanlığından yapılan açıklamaya göre, son 24 saatte ülkede vaka sayısı 40 artarak 9 bin 935'e, virüsten ölenlerin sayısı ise 1 artışla 78'e çıktı. Son 24 saatte taburcu edilenlerin sayısı 42 artarak 8 bin 749'a yükseldi. COVID-19 kaynaklı 77 ölümün gerçekleştiği ülkede 1109 kişinin tedavisi sürüyor. Kanada’da COVID-19 vaka sayısı 166 bini geçti Kanada Federal Sağlık Bakanlığı verilerine göre, ülke genelinde COVID-19 vaka sayısında son bir haftada 13 bin 643 artış kaydedildi. Bu verilere göre bir hafta önce 152 bin 704 olan vaka sayısı 166 bin 347’ye yükseldi. Bu arada Kanada genelindeki sağlık kuruluşlarında tedavileri devam eden COVID-19 hastalarından son bir haftada 175 kişi daha yaşamını yitirdi. Bu artışla ülkede COVID-19’dan ölenlerin sayısı 9 bin 305’den 9 bin 480’ye çıktı. Kanada genelindeki sağlık tesislerinde bugüne kadar toplam 7 milyon 563 bin 615 kişiye COVID-19 testi uygulandı. COVID-19 salgınında ikinci dalgayla mücadele eden Kanada’da eyaletler arasındaki en yüksek vaka ve ölüm sayısı Quebec eyaletinde kaydedildi. Nunavut eyaletinde ise salgının başladığı günden bugüne kadar hiçbir vaka ya da ölüm saptanmadı. İtalya COVID-19'dan ölenlerin sayısı 36 bine yaklaştı İtalya Sağlık Bakanlığının günlük açıkladığı verilere göre, son 24 saatte 2 bin 578 kişiye COVID-19 tanısı konuldu. Salgın başından bu yana virüs kapan kişi sayısı toplam 325 bin 329'a çıktı. Aktif COVID-19 hasta sayısı da 57 bin 429'a yükselirken, yoğun bakımda tedavi görenlerin sayısı da 303'e ulaştı. Hayatını kaybedenlerin sayısı ise son 24 saatte 18 artarak 35 bin 986'ya yükseldi. İyileşenlerin sayısı ise 231 bin 914 oldu. Fas, Kuveyt ve Ürdün'de COVID-19 kaynaklı can kayıpları arttı Fas Sağlık Bakanlığı, COVID-19 salgınında 37 kişinin daha vefat ettiğini, 2 bin 44 yeni vaka tespit edildiğini, 2 bin 349 kişinin ise iyileştiğini duyurdu. Son verilerle Fas'ta toplam can kaybı 2 bin 330'a, vaka sayısı 133 bin 272'ye, sağlığına kavuşanların sayısı da 111 bin 36'ya ulaştı. Kuveyt Kuveyt Sağlık Bakanlığı, yaptığı yazılı açıklamayla son 24 saatte COVID-19 nedeniyle 4 kişinin vefat ettiğini, 567 kişide virüs tespit edildiğini, 605 kişinin de iyileştiğini duyurdu. Ülkede toplam can kaybının 624'e, vaka sayısının 107 bin 25'e çıktığı kaydedilen açıklamada, sağlığına kavuşan kişi sayısının ise 99 bin 40 olduğu ifade edildi. Ürdün Ürdün Sağlık Bakanlığından yapılan yazılı açıklamada, COVID-19 nedeniyle 13 kişinin daha vefat ettiği, 891 yeni vaka tespit edildiği, 139 kişinin ise iyileştiği belirtildi. Son verilerle toplam can kaybı 101'e, vaka sayısı 15 bin 640'a ve sağlığına kavuşanların sayısı 5 bin 245'e ulaştı. Fransa'da son 24 saatte 12 bin 565 yeni COVID-19 vakası saptandı Fransa Halk Sağlığı Kurumundan yapılan açıklamaya göre, 32 kişinin daha yaşamını yitirmesiyle can kaybı 32 bin 230'a ulaştı. Ülkede virüs bulaşan kişi sayısı son 24 saatte 12 bin 565 artışla 619 bin 190'a yükseldi. Hastanelerde son 7 günde 4 bin 264 kişi tedavi altına alındı, bunlardan 893'ü yoğun bakımda yatıyor. COVID-19 testlerinin pozitif çıkma oranı ise yüzde 8,2'ye ulaştı. Ülkede yoğun bakımdaki hasta sayısında yaşanan artışla salgının seyri kötüleşmeye devam ediyor. Fransa'da dün kayıtlara geçen 16 bin 972 vakayla, salgının başlangıcından bu yana en yüksek günlük vaka sayısı kaydedilmişti. 
Ülke alarmda! 9 bölge kapatılıyor... ABD’nin New York eyaletinin bazı bölgelerinde, yeni tip koronavirüs (Kovid-19) vaka artışı nedeniyle okulların ve temel ihtiyaç olmayan işyerlerinin tekrar kapatılması kararı alındı.. New York Belediye Başkanı Bill de Blasio, basın toplantısında, son bir haftada vaka sayısı artışı yüzde 3'ün üzerinde bulunan 9 bölgenin çarşamba gününden itibaren kapatılacağını duyurdu. De Blasio, 'Buradaki amaç durumu kontrol altına alarak daha büyük ikinci Kovid-19 dalgasının önüne geçmek.' ifadelerini kullandı. Kapatmanın 2 ila 4 hafta sürebileceğini belirten de Blasio, şehirde büyüyen bir sorun olarak gördükleri diğer 11 ek alanı daha yakından izlediklerini söyledi. Brooklyn'de 6, Queens'te 2 ve Far Rockaway'de 1 mahalleyi kapsayan plana göre, devlet ve özel okullar, kreşler ve asli ihtiyaç olmayan işyerleri kapalı tutulacak. Restoranlar yalnızca içeriden teslim almak kaydıyla sipariş veya dışarıya paket servisi şeklinde hizmet verebilecek. New York'ta, Kovid-19 salgını nedeniyle daha önce iki kez ertelenen devlet okulları perşembe günü kapılarını eğitim öğretime açmıştı. Kentte hazirandan beri günlük Kovid-19 vaka artışı yüzde 3'ün altında bulunduğu için Dünya Sağlık Örgütü (DSO) standartlarına göre okulların açılabileceği güvenli bölge konumunda görünüyordu. ABD'deki en geniş okul sistemine sahip New York'ta 1800'den fazla okul ve 1 milyonun üzerinde öğrenci bulunuyor. 
Kırgızistan’daki seçimlerde ilk sonuçlara göre 4 parti barajı aştı. Kırgızistan’da bugün yapılan milletvekili seçimlerinde ilk sonuçlara göre 4 parti barajı aşarak, meclise girdi. Buna göre, oyların yüzde 24,54’ünü alan Birimdik Partisi seçimleri önde götürüyor.. Kırgızistan’da bugün milletvekili seçimleri için sandık başına gitti. Yerel saatle 08.00’de başlayan oy verme işlemi 20.00’de sona erdi. Koronavirüs salgının gölgesinde düzenlenen seçimlerde sadece 18 yaşını doldurmuş vatandaşlar kimliklerini göstererek, yüz tanıma ve parmak izleri kontrol edildikten sonra elektronik olarak oylarını kullandı. Seçimlere 16 partiden bin 957 milletvekili adayı 120 sandalyeli meclise girebilmek için yarıştı. Kırgızistan genelinde 22.30 itibarıyla 1 milyon 960 bin 823 seçmen oy kullanırken, seçimlere katılım oranı yüzde 55.65 oldu. Ülke genelinde kurulan 2 bin 475 sandığın 2 bin 407'sinde oy sayma işlemi bitti. BİRİMDİK PARTİSİ SEÇİMLERİ ÖNDE GÖTÜRÜYOR Açıklanan ilk verilere göre, oyların yüzde 24,54’ünü alan Birimdik Partisi seçimleri önde götürüyor. Birimdik’i oyların yüzde 23.9’unu alan Mekenim Kırgızistan ile oyların yüzde 8.74’ünü alan Kırgızistan takip ediyor. Dördüncü sırada ise oyların yüzde 7.09’unu alan 2011 ve 2017 seçimlerindeki Cumhurbaşkanı Adayı Adahan Madumarov'un liderliğindeki muhalefet partisi Bütün Kırgızistan yer alıyor. Yurt dışındaki vatandaşlar için dünyanın 28 ülkesinde 45 sandık kurulurken, buradaki 31 sandıkta oy verme işlemi devam ediyor. ABD’nin başkenti Washington DC’de kurulan sandıkta oy verme işlemi yerel saatle 18.00’de başlarken, yarın 06.00’da sona ermesi bekleniyor. Merkez Seçim Komisyonu Başkanı Nurcan Şayldabekova yaptığı açıklamada, milletvekili seçimlerinin kesin sonuçlarının oylama gününden itibaren en geç 20 gün içinde açıklanacağını aktardı. Öte yandan, Cumhurbaşkanı Sooronbay Ceenbekov’un imzaladığı kanun uyarınca, seçimlerdeki baraj yüzde 9'dan yüzde 7'ye düşürülmüştü. KAYNAK: İHA 
Kanada’da Kovid-19 vaka sayısı 166 bini geçti. Kanada genelinde yeni tip koronavirüsü (Kovid-19) salgınında pozitif vaka sayısının 166 bini geçtiği açıklandı.. Kanada Federal Sağlık Bakanlığı verilerine göre, ülke genelinde Kovid-19 vaka sayısında son bir haftada 13 bin 643 artış kaydedildi. Bu verilere göre bir hafta önce 152 bin 704 olan vaka sayısı 166 bin 347’ye yükseldi. Bu arada Kanada genelindeki sağlık kuruluşlarında tedavileri devam eden Kovid-19 hastalarından son bir haftada 175 kişi daha yaşamını yitirdi. Bu artışla ülkede Kovid-19’dan ölenlerin sayısı 9 bin 305’den 9 bin 480’ye çıktı. Kanada genelindeki sağlık tesislerinde bugüne kadar toplam 7 milyon 563 bin 615 kişiye Kovid-19 testi uygulandı. Kovid-19 salgınında ikinci dalgayla mücadele eden Kanada’da eyaletler arasındaki en yüksek vaka ve ölüm sayısı Quebec eyaletinde kaydedildi. Nunavut eyaletinde ise salgının başladığı günden bugüne kadar hiçbir vaka ya da ölüm saptanmadı. 
Gazze Şeridi’nde camiler 40 gün sonra açıldı. Gazze Şeridi’nde koronavirüs tedbirleri kapsamında 40 günlük karantina sonrasında camilerde ibadet başladı.. Gazze Şeridi’nde 24 Ağustos’ta koronavirüs vakaları arttığı için karantina kararı alınmıştı. 40 gün kapalı kalan camiler yeniden ibadet için kapılarını açtı. BAZI CAMİLER KAPALI KALACAK Gazze Şeridi’ndeki Filistin Vakıf ve Diyanet İşleri Bakanlığından yapılan açıklamada, Gazze Şeridi’ndeki camiler açılırken Gazze Şeridi’ne bağlı bölgelerde ise yüksek vakalardan dolayı camilerin kapalı kalacağı bildirildi. Bakanlık, Gazze kentinde, kuzey Gazze bölgesinde, Al-Amal semtinde ve Han Yunus kentindeki camilerin tedbir amacıyla kapalı kalacağını ve önleyici tedbirlerin alınması gerektiğini aktardı. Camilere gelen Filistinliler, kendi seccadelerini getirerek ve maskelerini takarak sosyal mesafe kurallarına uygun bir şekilde namazlarını kıldı. 
Trump’a deneysel tedavi. Koronavirüs teşhisi konduktan sonra helikopter ile Walter Reed askeri hastanesine götürülen ABD Başkanı Donald Trump’ın öksürük, burun akıntısı,hafif ateş gibi semptom gösterdiği açıklandı. Trump’a Renegeron tarafından geliştirilen 8 gramlık antikor kokteyliyle deneysel tedaviye başlandı.. Başkanlık helikopteri Marine One ile önceki gün Maryland’daki Walter Reed askeri hastanesine götürülen Başkan Donald Trump’a (74) hastaneye yatmadan önce, Regeneron tarafından geliştirilen 8 gramlık bir antikor kokteyli uygulandı. Düzenli olarak D vitamini, çinko, melatonin, aspirin ve mide ilacı famotidin alan Trump’ın oksijen desteğine ihtiyaç duymadığı, ancak Remdesivir antiviral ilaç tedavisine de başlandığı belirtildi. MESAJ YAYINLADI Beyaz Saray’dan ayrılmadan önce Twitter’dan yayınladığı video mesajla kendisine destek verenlere teşekkür eden Trump, “Çok iyi olduğumu düşünüyorum, ama işlerin yoluna girmesini sağlayacağız” dedi. First Lady’nin de iyi olduğunu ve önlem amaçlı olarak Walter Reed Hastanesi’ne gideceğini açıklayan Trump, Beyaz Saray’ın bahçesinden yürüyerek başkanlık helikopteri Marine One’a binerken kendisinin ve çevresindekilerin maske taktığı ve yorgun olduğu görüldü. HAFİF SEMPTOMLAR Beyaz Saray doktoru Sean P. Conley, Trump’ın halsiz, ancak moralinin iyi olduğunu belirtti. Açıklamada bir grup uzman tarafından Trump’ın ve First Lady Melania Trump’ın sağlık durumunun sık sık değerlendirmeden geçirilerek, atılması gereken adımlar konusunda tavsiyelerde bulunulacağı kaydedildi. Melania Trump’ın hafif öksürük ve başağrısı semptomları gösterdiği, diğer aile üyelerinin testlerinin ise negatif çıktığı ifade edildi. YENİ İLAÇ DENENİYOR Regeneron tedavisinin, enfeksiyon seyrinin erken döneminde uygulandığında vücuttaki virüs seviyesini düşürebileceğini gösterdiği belirtilen açıklamada Trump’ın kısa süre içinde eski sağlığına kavuşmasını beklediklerini ifade edildi. Renegeron’un virüsün dokulara tutunmasını sağlayan taç kısmında yer alan proteinleri hedef aldığı belirtildi. Renegeron geçen hafta 275 kişi üzerinde yapılan deneme sonrasında ikili antikor kokteylinin hafif ya da orta ölçüde semptom gösteren COVID-19 hastalarında virüs seviyesini azalttığını ve bağışıklık sistemini desteklediğini açıklamıştı. Bu ilaç henüz resmi onay almış değil. OVAL OFİS, ‘71’İNCİ KOĞUŞ’A TAŞINDI ABD Başkanı Donald Trump’ın başkanlık görevlerini bir süre Maryland’daki Walter Reed Tıp Merkezi’ndeki odasından yürüteceği belirtildi. Walter Reed, ABD’nin en büyük askeri hastanesi, 244 hasta yatağı ve 50 yoğun bakım yatağı bulunuyor. Başkan Donald Trump, yüksek rütbeli askerler ve kabine üyeleri için hazırlanmış altı süitten biri olan başkanlık süitinde kalacak. 71’inci koğuş diye de anılan başkanlık süitinde başkanı destekleyecek özel iletişim ve koruyucu sistemlerin bulunduğu belirtiliyor. Hastanenin geri kalanından ayrı bir bölümde olan süitte hasta yatağının yakınlarında çalışma masası, ayrı bir yemek odası, ziyaretçi kabul odası, laboratuvar bölmesi bulunuyor. Trump’ın hastanede ne kadar kalacağı belli değil, ancak şimdilik başkanlık görevini buradan yürüteceği, nükleer kodların bulunduğu özel çantayı taşıyan askerin yakınlarında olduğu, ayrıca olası bir kriz için askeri komuta merkezinin de hazır olda beklediği aktarılıyor. ANTİKOR KOKTEYLİ DENEME AŞAMASINDA Trump’a verilen Amerikan Renegeron şirketinin geliştirdiği antikor kokteyli henüz deneme aşamasında. Fareler ve COVID-19’u atlatmış kişilerden izole edilen iki ayrı antikordan üretiliyor. ‘REGN-COV2’ diye de adlandırılan antikor ilacı henüz onay almış değil. Ancak hastaneye yatırılacak kadar hasta olmamış kişilerde iyileşme süresini yarı yarıya azalttığı iddia ediliyor. Deneysel çalışmalarda iki hastada istenmeyen yan etki görüldüğü, birinin ciddi olduğu belirtildi. Oxford Üniversitesi’nden Peter Horby, BBC Radyo 4 kanalına ilacın güvenilir olduğunu, altı hafta gibi koruma da sağladığını savundu. MELANIA TRUMP BEYAZ SARAY’DA Donald Trump’ın COVID-19 testi pozitif çıkan eşi Melania Trump’ın (50) ‘hafif öksürük ve başağrısı’ gibi hafif semptomlar gösterdiği bildirildi. First Lady’nin kendisini Beyaz Saray’da karantina altına aldığı tahmin ediliyor. Trump’a danışmanlık yaptıkları için sürekli birlikte seyahat eden kızı Ivanka Trump ile damadı Jared Kushner’in ise testleri negatif çıktıı. Ancak koronavirüs 7 ila 14 gün sonra da ortaya çıkabiliyor. İLK TWEET: ‘SANIRIM İYİ GİDİYOR, SEVGİLER’ ABD Başkanı Donald Trump, hastaneden ilk attığı tweet’te “Sanırım iyi gidiyor. Herkese teşekkürler. Sevgiler!!!” diye yazdı. Akşam saatlerinde bir mesaj daha paylaşan Trump, “Büyük Walter Reed Tıp Merkezi’ndeki bütün doktorlar, hemşireler ve diğer harika kurumlardan onlara katılanlar müthişler!!! Onların sayesinde iyi hissediyorum” ifadelerini kullandı. Trump’ın doktoru Sean Conley de dün yaptığı açıklamada Başkan’ın durumunun iyi olduğunu, perşembe ve cuma gününün aksine ateşinin kalmadığını söyledi. Öte yandan Amerikan basınında Trump’a hastaneye naklinden önce oksijen desteği verildiği iddia edildi. HASTALIK O ETKİNLİKTE Mİ YAYILDI? Başkan Donald Trump ve danışmanı Hope Hicks’in koronavirüs testinin pozitif çıkmasından sonra, onlarla yakın temas halinde olan en az dokuz kişide de hastalık teşhis edilirken bunlardan altısının, geçen cumartesi günü Beyaz Saray’da yapılan ve Trump’ın Yüksek Mahkeme adayı Amy Coney Barrett’ı açıkladığı etkinliğe katıldığı ortaya çıktı. Başkan Trump dışında virüse yakalananlar arasında First Lady Melania Trump, eski Beyaz Saray Danışmanı Kellyanne Conway, Utah Senatörü Mike Lee, Kuzey Carolina Senatörü Thom Tillis, Notre Dame Üniversitesi Başkanı John Jenkins ve bir Beyaz Saray muhabiri yer alıyor. Hürriyet 
İki ülkede korkunç koronavirüs rekoru! . Fransa'da yeni tip koronavirüs (Kovid-19) vaka sayısı, son 24 saatte tespit edilen 16 bin 972 yeni vaka ile salgının başında bu yana günlük artış bakımından en yüksek seviyesine ulaştı. İngiltere'de ise, son 24 saatte 12 bin 872 kişide Kovid-19 tespit edilmesiyle, salgının başından bu yana ilk kez 10 binin üzerinde günlük vaka sayısı kaydedildi.. FRANSA Halk Sağlığı Kurumundan yapılan açıklamaya göre, son 24 saatte 49 kişinin daha yaşamını yitirmesiyle can kaybı 32 bin 198'e ulaştı. Ülkede virüs bulaşan kişi sayısı son 24 saatte 16 bin 972 artışla 606 bin 625'e yükseldi. Bu rakam, salgının başından bu yana kaydedilen en yüksek günlük vaka sayısı oldu. Hastanelerde son 7 günde 4 bin 87 kişi tedaviye alındı, bunlardan 849'u yoğun bakımda yatıyor. Kovid-19 testlerinin pozitif çıkma oranı ise yüzde 7,9'a çıktı. Ülkede yoğun bakımdaki hasta sayısında yaşanan artışla salgının seyri kötüleşmeye devam ediyor. Fransa'da son olarak 24 Eylül'de kayıtlara geçen 16 bin 96 vakayla, salgının başlangıcından bu yana en yüksek günlük vaka sayısı kaydedilmişti. İNGİLTERE Sağlık Bakanlığının verilerine göre, ülkede virüs nedeniyle hayatını kaybedenlerin sayısı son 24 saatte 49 artarak 42 bin 317'ye ulaştı. Ülkede 12 bin 872 yeni vaka tespit edilirken, salgının başından bu yana günlük vaka sayısı ilk kez 10 bini aştı. Toplam vaka sayısı ise 480 bin 17'ye yükseldi. Son 24 saatte 264 bin 979 test yapılırken toplam test sayısı mükerrerler dahil 22 milyon 738 bin 421 oldu. Ülkede Kovid-19 nedeniyle 2 bin 428 kişinin hastanede tedavisi sürerken, bunlardan 368'i yoğun bakımda yatıyor. İngiltere'de 29 Eylül'de 7 bin 143 vakanın tespit edilmesiyle salgının başlangıcından beri en yüksek vaka sayısına ulaşılmıştı. GÜNLÜK 50 BİN VAKADAN KORKULUYOR Avrupa'da Kovid-19'dan en çok ölümün olduğu İngiltere'de vaka sayısı ağustostan itibaren yükselişe geçmişti. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, Kovid-19 vakalarının her hafta 2 kat arttığına dikkati çekerek, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulunmuştu. YENİ TEDBİRLER Ülkede 24 Eylül'de yürürlüğe yeni önlemler kapsamında, tüm bar ve restoranlar sadece masalara hizmet vermeye ve saat 22.00'den sonrada kapanmaya başlamıştı. Perakende mağazaları, taksiler ve konaklama sektöründeki mekanlarda da maske takmanın zorunlu hale geldiği ülkede, düğünlere katılacak kişi sayısı da 30'dan 15'e düşürülmüştü. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Yeni düzenlemeyle bu yasak spor salonlarındaki takım sporları için de geçerli olacak. Stadyumların 1 Ekim'de kısmen açılmasına ilişkin plan da rafa kaldırıldı. Yeni önlemler kapsamında ayrıca, maske takmama veya 6 kişi kuralına uymamanın cezası 2 katı artırılarak 200 sterline çıkarıldı. Hükümet, bu konuda askerden destek alma seçeneğini de masada tutuyor. 
Twitter, Trump’ın ölmesini dileyen hesapları askıya alacağını açıkladı. Sosyal medya platformu Twitter, koronavirüse yakalanan ABD Başkanı Donald Trump'ın ölümünü dileyen paylaşımlar yapan hesapların askıya alınabileceğini doğruladı.. Amerika Birleşik Devletleri Başkanı Donald Trump ve eşinin koronavirüs testlerinin pozitif çıkması dünya gündemine oturdu. Önlem amaçlı hastaneye kaldırılacağı açıklanan Başkan Trump'a iyi dilek mesajları gelirken, hastalığı ciddiye almadığı gerekçesiyle eleştirenler de oldu. Cuma günü kamuoyu ile paylaşılan test sonucu sonrasında sosyal medyada yapılan kötü niyetli paylaşımlar hakkında Twitter'dan açıklama geldi. Twitter, Trump'a karşı ölüm dileklerinde bulunan ve benzeri paylaşımlar yapan hesapların, "bir kişiye veya bir gruba ciddi zarar vermeyi dileyen veya umut eden" tweet'leri yasaklayan "Kötüye Kullanım Davranışı Politikası"nı ihlal ettiğini duyurdu. Yapılan açıklamada " Herhangi birine karşı ölüm, ciddi bedensel zarar veya ölümcül hastalık dileyen veya ümit eden tweetlere izin verilmez ve kaldırılması gerekir." denildi. 
Trump hastaneye kaldırılmasının ardından ilk kez açıklama yaptı. Son Dakika haberi; Beyaz Saray yetkilisi, ABD basınına yaptığı açıklamada, Başkan Donald Trump için önümüzdeki 48 saatin kritik olduğunu aktardı. İlerleyen saatlerde hastaneye kaldırılmasının ardından ilk kez açıklama yapan Trump, yayınladığı yeni videoda 'daha iyi hissettiğini, gelecek birkaç günün gerçek test olacağını' ifade etti.. ABD Başkanı Donald Trump, dün sosyal medya hesabı üzerinden yaptığı paylaşım ile kendisinin ve eşi Melania Trump’ın Covid-19 testlerinin pozitif çıktığını duyurmuştu. Ardından Trump, tedavi için Maryland eyaletine bağlı Bethesda kentinde bulunan Walter Reed Ulusal Askeri Hastanesine kaldırılmıştı. Trump’ın doktoru Sean Conley bugün yaptığı açıklamada, “Başkanın durumu iyiye gidiyor” demişti. Doktorların Trump’ın sağlık durumunun iyiye gittiğine dair yaptığı açıklamanın ardından bir Beyaz Saray yetkilisi ABD basınına, Başkan Trump için önümüzdeki 48 saatin kritik olacağını aktardı. Yetkili, "Başkanın son 24 saatteki hayati değerleri çok endişe vericiydi. Önümüzdeki 48 saat, bakımı açısından kritik olacak. Hala tam bir iyileşme için net konuşmak mümkün değil” dedi. Bugün başka bir Beyaz Saray yetkilisi ise ABD basınına verdiği demeçte, Trump'ın dün nefes almakta zorlandığını ve oksijen desteği verildiğini ifade etti. TRUMPTAN HASTANEYE KALDIRILMASININ ARDINDAN iLK MESAJ Seçim kampanyasının çok iyi gittiğini iddia eden Trump başladığı gibi kampanyayı harika bir şekilde bitirmek istediğini söylerken “Bir şey oldu ve bu olan sadece bana değil dünyada milyonlarca insanın başına geldi. Sadece ABD değil tüm Dünya’da savaşılıyor” dedi. Trump salgını yeneceklerini belirtirken kendisine uygulanan ve yakında ortaya çıkacak tedavi yöntemlerinin mucize olduğunu belirtti. "BAŞKA SEÇECEĞİM YOKTU" Önümüzdeki birkaç gün içerisinde hastalığının nasıl ilerleyeceğini hep beraber göreceklerini belirten Trump, özellikle parti gözetmeksizin ABD’de ve ardından dünya liderlerince kendisine yapılan desteğe ve gönderilen mesajlara teşekkür etti. Beyaz Saray’da kalıp köşesinde sakince oturarak hastalıktan korunabileceğini ve böyle bir fırsatı olduğunu söyleyen Trump “Ancak bunu yapamam, Açık olmalıyım Burası ABD. Burası dünyadaki en büyük ve güçlü ülke. Bir odada kapalı güvende kalıp, ne olacaksa olsun diyemezdim” dedi. Bir lider olarak problemlerle karşılaşmak zorunda olduğunu belirten Trump, “odada oturarak büyük bir lider olamazsınız” dedi. MELANIE TRUMP RİSK GRUBUNDA DEĞİL Melanie Trump’ın da sağlığının yerinde olduğunu belirten Trump, kendisinden daha genç olan eşinin virüs konusundaki bilgiler dahilinde istatiksel olarak risk grubunda olmadığını ifade etti. pic.twitter.com/gvIPuYtTZG — Donald J. Trump (@realDonaldTrump) October 3, 2020 İSTEMSİZ VÜCUT HAREKETİ GÜNDEM OLDU Trump'ın yayınladığı video mesajında vücudunun istemsiz bir şekilde hareket ettiği anlar sosyal medyada çok tartışılan konulardan biri oldu. KAYNAK: İHA, HABER7 
Dünya genelinde Kovid-19 vaka sayısı 35 milyonu aştı. Dünya genelinde yeni tip koronavirüs (Kovid-19) vaka sayısı 35 milyonu geçti.. Kovid-19 verilerinin derlendiği "Worldometer" internet sitesine göre, virüse yakalananların sayısı 35 milyon 2 bin 493'e ulaştı. Vakaların en fazla görüldüğü ABD'de 7 milyon 574 bin 651 kişi Kovid-19'a yakalandı. ABD'nin ardından en fazla vaka görülen ilk 10 ülke, sırasıyla Hindistan (6 milyon 543 bin 448), Brezilya (4 milyon 882 bin 231), Rusya (1 milyon 204 bin 502), Kolombiya (841 bin 531), Peru (821 bin 564), İspanya (810 bin 807), Arjantin (779 bin 689), Güney Afrika (753 bin 90) ve Güney Afrika (677 bin 833) oldu. Türkiye'de de vaka sayısı 323 bin 14'e ulaştı. Çin'in Vuhan kentinde ortaya çıkan Kovid-19, 200'den fazla ülke ve bölgeye yayıldı. Salgın nedeniyle dünya genelinde 1 milyon 35 bin 686 kişi hayatını kaybetti. Kovid-19'a yakalanan 26 milyon 36 bin 482 kişi iyileşti, tedavisi süren 7 milyon 930 bin 325 aktif vaka bulunuyor. 
İtalya ağustos ayında yeni zirveyi gördü!. İtalya'da yeni tip koronavirüs (Kovid-19) salgınında, son 24 saatte 2 bin 844 yeni vaka ağustos ayında yeni zirveyi gördü.. Sağlık Bakanlığının günlük açıkladığı verilere göre, son 24 saatte 2 bin 844 kişiye Kovid-19 tanısı konulmasıyla, ülkede ağustos ayında yükselişe geçen yeni vaka eğrisi, bugün en yüksek düzeye ulaştı. Salgın başından bu yana virüs kapan kişi sayısı 322 bin 751 oldu. Aktif Kovid-19 hasta sayısı da 55 bin 566'ya yükselirken, yoğun bakımda tedavi görenlerin sayısı da 297'ye ulaştı. Hayatını kaybedenlerin sayısı da son 24 saatte 27 artarak, 35 bin 968'e çıktı. İyileşenlerin sayısı 1247 artarak, 231 bin 217 oldu. KAYNAK: AA 
Ülkede vakalar hızla arttı korona yasakları geri geldi!. İran'ın başkenti Tahran'da yeni tip koronavirüs (Kovid-19) kaynaklı can kayıpları ve vaka sayısında yaşanan artış üzerine daha önce kaldırılan kısıtlamalar yeniden hayata geçirildi.. İran Valiliği'nden yapılan açıklamada, bugünden itibaren bir hafta süreyle koronavirüs kısıtlamalarının yeniden uygulanmaya başlandığı bildirildi. Buna göre başkentteki üniversiteler, okullar, dini medreseler, camiler, sinema ve tiyatro salonları, müzeler, toplantı salonları, kuaförler, güzellik salonları, spor salonları, kafeler, hayvanat bahçeleri, eğlence merkezleri ve yüzme havuzları bir hafta süreyle kapalı olacak. Kısıtlamalar çerçevesinde cuma namazı da kalınmayacak ve her türlü sosyal etkinlik yasak olacak. KAYNAK: AA 
İngiltere'de son 24 saatte 19 binden fazla yeni vaka. İngiltere'de son 24 saatte 19 bin 724 kişide koronavirüs tespit edildi, toplam vaka sayısı 654 bin 644'e yükseldi.. İngiltere Sağlık Bakanlığı verilerine göre, ülkede virüs nedeniyle hayatını kaybedenlerin sayısı son 24 saatte 137 artarak 43 bin 155'e ulaştı. Ülkede son 24 saatte 19 bin 724 yeni vaka tespit edilirken, toplam vaka sayısı da 654 bin 644'e yükseldi. Son 24 saatte 264 bin 713 test yapılırken, toplam test sayısı mükerrerler dahil 25 milyon 999 bin 507 oldu. Ülkede COVID-19 nedeniyle 4 bin 650 kişinin hastanede tedavisinin sürdüğü, bunlardan 516'sının yoğun bakımda olduğu açıklandı. 3 aşamalı uyarı seviyesi İngiltere Başbakanı Boris Johnson, 12 Ekim'de Avam Kamarasında yaptığı konuşmada, yeni önlemler kapsamında yerel vaka oranlarına bağlı olarak ülke genelinde "orta", "yüksek" ve "çok yüksek" olmak üzere üç aşamalı "Yerel COVID-19 Uyarı Seviyesi" oluşturduklarını duyurmuştu. "Orta uyarı" seviyesinin ülkenin genelinde uygulanacağını anlatan Johnson, buna göre "6 kişi kuralı" ile bar ve restoranların yerel saatle 22.00’den sonra kapalı olmaya devam edeceğini açıklamıştı. Johnson, "yüksek uyarı" seviyesinin belirlendiği bölgelerde yaşayanların başka evlerde ve kapalı alanlarda diğer ailelerle sosyalleşmesinin engelleneceğini ve 6 kişi kuralının bu bölgelerdeki hanelerin özel bahçelerinde de geçerli olacağını aktarmıştı. Liverpool'a "çok yüksek uyarı" Başbakan Johnson, Manchester ve Birmingham şehirlerinin "yüksek uyarı", Liverpool şehrinin ise "çok yüksek uyarı" seviyesinde olduğu bilgisini paylaşmıştı. Johnson, "Çok yüksek uyarı" seviyesinin vaka sayılarının çok hızlı arttığı ve Ulusal Sağlık Sisteminin (NHS) "dayanılmaz baskı" altında olabileceği bölgelerde geçerli olacağını kaydetmişti. Johnson bu bölgelerde evde ve dışarıda sosyalleşmenin tamamen yasaklanacağını, barların da kapalı olacağını açıklamıştı. Son Güncelleme: 14 Ekim 2020 Çarşamba 21:09
Dünyada 29 milyondan fazla kişi koronavirüsü yendi. Dünyada koronavirüse yakalandıktan sonra sağlığına kavuşanların sayısı 29 milyonu aştı.. COVID-19 vakalarına ilişkin verilerin derlendiği "Worldometer" internet sitesindeki son bilgilere göre, dünyada virüs bulaşan 29 milyon 31 kişi iyileşti. En fazla hastanın iyileştiği ilk 5 ülke ise şöyle: - Hindistan (6 milyon 376 bin 863), - ABD (5 milyon 239 bin 359), - Brezilya (4 milyon 526 bin 975), - Rusya (1 milyon 39 bin 705) - Kolombiya (806 bin 703) Türkiye'de de COVID-19 tespit edilen 298 bin 368 kişi sağlığına kavuştu. Çin'in Hubey eyaletine bağlı Wuhan kentinde ortaya çıkan ve dünyaya yayılan COVID-19 salgınında vaka sayısı dünya genelinde 38 milyon 594 bin 617'ye ulaşırken, 1 milyon 93 bin 981 kişi virüs nedeniyle hayatını kaybetti. Son Güncelleme: 14 Ekim 2020 Çarşamba 21:01
İtalya'da günlük vaka sayısında rekor kırıldı. İtalya'da günlük vaka sayısı, salgının başından beri en yüksek seviyeyi gördü. Ülkede son 24 saatte 7 bin 332 yeni vaka tespit edildi.. İtalya Sağlık Bakanlığının günlük açıkladığı verilere göre, yeni vaka sayısında rekor kırıldı, son 24 saatte 7 bin 332 vaka tespit edildi. Bugünkü sayı, salgının başladığı şubat ayından bu yana kaydedilen en yüksek günlük vaka sayısı oldu. Salgının İtalya'yı en ciddi şekilde etkilediği şubat-nisan döneminde, 21 Mart tarihinde kaydedilen günlük 6 bin 557 vaka ile zirve görülmüştü. Böylece salgının başından bu yana virüs bulaşan kişi sayısı 372 bin 799 oldu. Aktif COVID-19 hasta sayısı 92 bin 445'e yükselirken, yoğun bakımda tedavi görenlerin sayısı da 539'a ulaştı. Hayatını kaybedenlerin sayısı ise son 24 saatte 43 artarak 36 bin 289'a çıktı. İyileşenlerin sayısı ise 2 bin 37 artışla 244 bin 65 oldu. Son Güncelleme: 14 Ekim 2020 Çarşamba 19:29
İspanya'daki yoksul sayısı 1,1 milyon artabilir. Oxfam İntermon adlı uluslararası yardım kuruluşu, salgın öncesinde İspanya'da 10,9 milyon olan yoksul sayısının, önlem alınmazsa 1,1 milyon artabileceği uyarısını yaptı.. Oxfam İntermon'un İspanya şubesi tarafından yayımlanan raporda, COVID-19 öncesinde, ülkede nüfusun yüzde 20,7'si olan yoksulluk sınırının altında yaşayanların salgın sonrasında yüzde 23,07'ye çıkabileceği kaydedildi. COVID-19'un ekonomik açıdan binlerce aileyi yoksullaştırdığını belirten sivil toplum kuruluşu, İspanya'daki sol koalisyon hükümetinden özellikle asgari yaşam gelirini artırmasını, iş dünyasında toplumun en fazla etkilenen kısmını oluşturan kadınlar, gençler ve göçmenlere destek verilmesini, sağlık, eğitim ve sosyal korumanın garanti altına alınmasını istedi. Oxfam İntermon ayrıca, Dünya Bankasının verilerine göre, dünyada 20 yıl sonra ilk kez aşırı yoksulluğun artacağını ve bu yıl 115 milyon kişinin daha aşırı yoksullar arasına gireceğini açıkladı. Raporda Yemen, Kongo Demokratik Cumhuriyeti, Nijerya, Burkina Faso, Afganistan, Güney Sudan ve Somali'de 55 milyondan fazla kişinin açlık riskinde olduğunun altı çizildi. Son Güncelleme: 14 Ekim 2020 Çarşamba 19:21
Hollanda'da 1-12 yaşlarındaki, ölümcül hastalığı olan çocuklara ötanazi yapılabilecek. Hollanda'da hükümet, ölümcül hastalığı bulunan 1 ila 12 yaşlarındaki çocuklara ötanazi yapılmasına müsaade eden planı onayladı.. BBC'nin haberine göre, Hollanda Sağlık Bakanı Hugo de Jonge, parlamentoya gönderdiği mektupta, hükümetin onayladığı planın, bazı çocukların "ümitsizce ve dayanılmaz acı çekmesini" önleyeceğini belirtti. De Jonge, uzmanların yaptığı araştırmanın ötanazi konusunda böyle bir düzenlemeye ihtiyaç duyulduğunu gösterdiğini ifade ederek, mevcut yasalarda değişikliğe gidilmeyeceğini, doktorların, bu yaş aralığındaki birine onaylanmış ötanazi yapması durumunda adli kovuşturmadan muaf tutulacağını kaydetti. Hollanda Sağlık Bakanı ayrıca, bu yaş aralığında her yıl 5 ila 10 çocuğa ötanazi yapılmasının öngörüldüğünü de dile getirdi. Hollanda'da ötanazi, 12 yaşından büyük çocuklar ve 1 yaşından küçük bebekler için hastanın ve ailesinin rızası dahilinde, en az 2 doktorun onayıyla yasal. Plan, iktidardaki 4 partili koalisyon hükümeti içinde aylar süren tartışmalara yol açmıştı. Muhafazakar Hristiyan partiler plana şiddetle karşı çıkıyordu. Son Güncelleme: 14 Ekim 2020 Çarşamba 17:52
ABD'de 962 kişi daha koronavirüsten öldü. ABD'de yeni tip koronavirüs (COVID-19) salgınında hayatını kaybedenlerin sayısı 962 artarak 220 bin 989'a çıktı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 59 bin 430 artışla 8 milyon 97 bin 973'e çıktı. Salgında yaşamını yitirenlerin sayısı 962 artarak 220 bin 989'a ulaştı. Ülkede iyileşenlerin sayısı 5 milyon 229 bini, yapılan test sayısı 120 milyon 527 bini geçti. Eyaletlere bakıldığında 862 bin 124 vakayla California listenin başında bulunuyor. Bunu 845 bin 656 vakayla Texas ve 738 bin 749 vakayla Florida takip ediyor. Ölü sayısında ise New York eyaleti, 33 bin 403 can kaybıyla ilk sıradaki yerini koruyor. COVID-19 salgınında vaka ve ölü sayısında dünyada ilk sırada bulunan ABD'yi 7 milyon 244 bini aşkın vakayla Hindistan ve 5 milyon 114 bini aşkın vakayla Brezilya izliyor. Etiketler: ABD Son Güncelleme: 14 Ekim 2020 Çarşamba 17:38
Rusya'da ikinci koronavirüs aşısı tescillendi. Rusya Devlet Başkanı Vladimir Putin, ülkesinde yeni tip koronavirüse (COVID-19) yönelik geliştirilen ikinci aşının da tescillendiğini bildirdi.. Putin, video konferans yoluyla yetkililerle yaptığı toplantıda, ülkesindeki COVID-19 aşı çalışmalarıyla ilgili açıklamalarda bulundu. Rusya’nın aşı çalışmalarında bugün "sevindirici bir haber" aldıklarını belirten Putin, "Novosibirsk’teki Vektör Araştırma Merkezi, bugün COVID-19'a karşı geliştirdikleri 'EpiVakKorona' adlı aşıyı tescil etti." diye konuştu. Gamaleya Araştırma Enstitüsü tarafından geliştirilen ilk Rus COVID-19 aşısı, 11 Ağustos'ta tescil edilmişti. Rusya uluslararası uçuşları artırıyor Öte yandan Rusya, COVID-19 salgını nedeniyle iptal ettiği bazı uluslararası uçuşları yeniden başlatıyor. Rusya Başbakanı Mihail Mişustin’in kararıyla Rusya ile karşılıklı olarak Sırbistan, Küba ve Japonya uçuşları tekrar başlayacak. Ayrıca Rusya’dan Belarus, İsviçre, Birleşik Arap Emirlikleri ve Maldivler’e uçuş sayılarının da karşılıklı olarak artırıldığı bildirildi. Son Güncelleme: 14 Ekim 2020 Çarşamba 15:56
BM: Son 50 yılda 11 binden fazla doğal afet yaşandı, 2 milyon kişi öldü. Birleşmiş Milletler (BM), dünyada son 50 yılda hava, iklim ve su kaynaklı 11 binden fazla doğal afet yaşandığını, 2 milyon kişinin yaşamını yitirdiğini ve 3,6 trilyon dolar ekonomik kaybın olduğunu bildirdi.. 13 Ekim Uluslararası Afetlerin Azaltılması Günü dolayısıyla, Dünya Meteoroloji Örgütünün (DMÖ) de aralarında bulunduğu bazı BM alt kuruluşları ortak rapor yayımladı. Rapora göre, iklim değişikliğinin sonucu olarak aşırı hava ve iklim olaylarının sıklığı, yoğunluğu ve şiddeti arttı. Bu durum savunmasız toplulukların orantısız şekilde büyük darbe yemesine yol açtı. 2020 İklim Hizmetlerinin Durumu raporuna göre ise dünyada her 3 kişiden 1'i erken uyarı sistemleriyle yeterince korunmuyor. Küresel çapta 2018'de yaklaşık 108 milyon kişi fırtınalar, seller, kuraklıklar ve orman yangınları nedeniyle uluslararası insani yardım sisteminden yardıma ihtiyaç duydu. BM, 2030 yılına kadar, bu rakamın yılda yaklaşık 20 milyar dolar maliyetle yüzde 50 artabileceği tahmininde bulundu. Dünyada son 50 yılda hava, iklim ve su kaynaklı 11 binden fazla afet yaşandı, 2 milyon kişi yaşamını yitirdi ve 3,6 trilyon dolar ekonomik kayıp oldu. Bu dönemde her bir afet için kaydedilen ortalama ölü sayısı üçte bir oranında düşerken, kaydedilen afet sayısı 5 kat ve ekonomik kayıplar da 7 kat arttı. DMÖ Genel Sekreteri Petteri Taalas rapora ilişkin yaptığı açıklamada, "Erken uyarı sistemleri (EWS), afet riskinin etkin şekilde azaltılması ve iklim değişikliğine uyum için bir ön koşulu oluşturmaktadır." ifadesini kullandı. Taalas, doğru zamanda ve doğru yerde hazırlıklı olmanın birçok hayatı kurtarabileceği gibi geçim kaynaklarının da bu şekilde korunabileceğine işaret etti. Yeni tip koronavirüs (COVID-19) salgınının büyük çaplı uluslararası sağlık ve ekonomik krize yol açtığına dikkati çeken Taalas, iklim değişikliğinin ise gelecek yüzyıllarda insan yaşamları, ekosistemler, ekonomiler ve toplumlar için artan bir tehdit oluşturmaya devam edeceği uyarısında bulundu. Son 20 yılda doğal afetlerde dramatik artış Öte yandan, BM Afet Riski Azaltma Ofisinin (UNISDR) açıkladığı farklı bir raporda ise son 20 yılda doğal afetlerde dramatik artış olduğu bildirildi. Raporda, 1980-1999'da 4 binin biraz üzerinde olan doğal felaketlerin, 2000-2019'da 7 bin 348'e sıçradığı belirtildi. Asya kıtasının doğal afetlerden en kötü etkilenen kıta olduğu aktarılan raporda, sıcak hava dalgalarının ve kuraklığın gelecek 10 yılda büyük tehdit oluşturacağı uyarısında bulunuldu. Raporda, 2000-2019'da gerçekleşen 7 bin 348 doğal afetin 1,23 milyon kişinin yaşamına mal olduğu, 4,2 milyar insanı etkilediği ve yaklaşık 2,97 trilyon dolar küresel ekonomik kaybın gerçekleştiği kaydedildi. 1980 ile 1999 arasında gerçekleşen 4 bin 212 doğal afetin ise yaklaşık 1,19 milyon can aldığı, 3,25 milyar insanı etkilediği ve yaklaşık 1,63 trilyon dolarlık ekonomik kayıpla sonuçlandığı belirtildi. Raporda, son 20 yılda Çin'de 577, ABD'de 467, Hindistan'da 321, Filipinler'de 304 ve Endonezya'da 278 afet meydana geldiği bilgisine yer verildi. En büyük doğal afetin 8'i Asya'da gerçekleşti. Son Güncelleme: 14 Ekim 2020 Çarşamba 14:32
İran'da rekor vaka ve can kaybı. İran'da koronavirüs (COVID-19) salgınında son 24 saatte vaka sayısı 4 bin 830, ölü sayısı ise 279 artarak rekor kırdı.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgını nedeniyle son 24 saatte 279 kişinin daha hayatını kaybettiğini ve 4 bin 830 yeni vaka tespit edildiğini belirtti. Lari, salgın kaynaklı toplam can kaybının 29 bin 349'a, vaka sayısının da 513 bin 219'a çıktığını aktardı. Virüse yakalanan hastalardan 4 bin 609'unun durumunun ağır olduğunu söyleyen Lari, şu ana kadar iyileşenlerin sayısının da 414 bin 831'e ulaştığı bilgisini verdi. Lari, ülkede toplam 4 milyon 398 bin 723 kişiye test yapıldığını aktardı. İran'da, Tahran dahil 5 büyük şehre giriş-çıkış yasağı getirildi Sağlık Bakanlığı Sözcüsü, ülkedeki 31 eyaletten 30'unun "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidildi. Ayrıca yarından cumartesi gününe kadar Tahran, Kerec, İsfahan, Meşhed ve Urumiye kentlerinde giriş çıkışlar yasaklandı. Son Güncelleme: 14 Ekim 2020 Çarşamba 14:18
Bulgaristan'da rekor vaka sayısı. Bulgaristan'da yeni tip koronavirüs (COVID-19) günlük vaka sayısı, salgının başından beri en yüksek seviyeye çıkarak 785’e ulaştı.. Ülkede son 24 saatte 785 yeni vaka tespit edildi, toplam vaka sayısı 25 bin 774'e ulaştı. Aynı sürede salgın nedeniyle 8 kişi hayatını kaybetti, ölü sayısı 923'e yükseldi. Bulgaristan'ın çeşitli hastanelerinde tedavi gören 1307 hastanın 64’ü yoğun bakımda bulunuyor. Sağlık Bakanı Kostadin Angelov, düzenlediği basın toplantısında, vaka sayısındaki ani yükselişe rağmen ek önlemlerin alınmasının öngörülmediğini bildirdi. Angelov, "Bugüne dek getirilen kapalı mekanlarda maske kullanım zorunluluğu, kişisel hijyen ve diğer olağan tedbirlerin yanı sıra daha etkin bir denetim yapacağız." dedi. Bakan Angelov, hükümetin bugünkü oturumunda COVID-19’a karşı tedavide etkin sonuç veren Remdesivir ilacından 2 bin 500 doz alım için bütçeden 1 milyon euro ayrıldığını bildirdi. Basın toplantısına katılan Eğitim Bakanı Krasimir Vılçev de okullardaki COVID-19 vaka sayısının düşük olduğunu, 700 bin öğrenciden 162’sinin, 90 bin öğretmenden ise sadece 159’unun PCR testinin pozitif çıktığını açıkladı. Bu durumda okullardaki eğitimin uzaktan yapılmasına gerek duyulmadığına işaret eden Vılçev, devlet bütçesinden tahsis edilen 7 milyon euroyla ilk aşamada ihtiyaç sahibi öğrencilere ve öğretmenlere 16 bin tablet alınacağını duyurdu. Bir sonraki aşamada ise Avrupa Birliği’nin (AB) finansmanı ile 80 bin cihaz daha alınacak. Son Güncelleme: 14 Ekim 2020 Çarşamba 13:53
Çin'den ABD'ye siyasi virüs yayma eleştirisi. Çin Dışişleri Bakanlığı Sözcüsü Cao Licien, ABD'nin, hak ihlalleriyle suçlanan Rusya ile Çin'in Birleşmiş Milletler (BM) İnsan Hakları Konseyine seçilmesini eleştirmesine tepki gösterdi.. Sözcü Cao, Pekin'de düzenlediği basın toplantısında, "ABD, BM İnsan Hakları Konseyinden çekildiği ve uluslararası topluluğa karşı durduğu için suçlama yapacak durumda değil." dedi. Cao, ABD Dışişleri Bakanı Mike Pompeo'nun Çin'in BM İnsan Hakları Konseyine seçilmesine yönelik eleştirisine tepki göstererek "Çin, ABD'yi 'siyasi virüs' yaymayı durdurmaya çağırıyor." ifadesini kullandı. ABD'ye ırkçılık ithamlarında bulunan Cao, "ABD, vatandaşlarının insan haklarını korumak için çaba sarf etmelidir; yani ırkçılığı ve polis şiddetini ortadan kaldırın. ABD, insan haklarını başkalarının içişlerine karışmak için bir bahane olarak kullanmayı bırakmalı." diye konuştu. Pompeo, "insan hakları ihlali yapan" ülkelerin konseye seçilmesinin kabul edilemez olduğunu belirterek "ABD, otoriter rejimlerin BM İnsan Hakları Konseyine seçilmesini kınıyor." değerlendirmesinde bulunmuştu. BM organı 47 üyeli Cenevre merkezli İnsan Hakları Konseyine seçilen 15 yeni ülke arasında, hak ihlalleriyle eleştirilen Çin ve Rusya da yer almıştı. BM Genel Kurulundaki oylamada Konseye seçilen diğer ülkeler arasında Fransa, İngiltere, Pakistan, Özbekistan, Nepal, Senegal, Fildişi Sahili, Malawi, Gabon, Ukrayna, Meksika, Bolivya ve Küba yer almıştı. Seçilen yeni ülkeler, 1 Ocak 2021'den itibaren Konseyde 3 yıl görev yapacak. Son Güncelleme: 14 Ekim 2020 Çarşamba 13:00
Danimarka'da koronavirüse yakalanan vizonlar itlaf ediliyor. Danimarka'da vizonlar koronavirüse yakalandı. Virüsün daha fazla yayılmasını önlemek için itlaf kararı alındı. Ülkedeki 2 buçuk milyon vizonun itlaf edilmesine başlanırken, hayvanların nasıl enfekte olduğu araştırılıyor.. Dünyanın başlıca kürk ihracatçılarından olan Danimarka’daki 63 çiftlikte vizonlarda koronavirüs tespit edildi. Virüsün yayılmasını önlemek için hayvanların itlaf edilmesine karar verildi. Koronavirüs testi pozitif çıkmayan vizonlar da dahil, ülkedeki toplam 2 buçuk milyon vizon itlaf edilecek. Danimarka hükümeti çiftçilerin zararının tazmin edileceğini açıkladı. Virüsün hayvanlara nasıl geçtiği bilinmiyor. Vizonların nasıl enfekte olduğu ve insanlara bulaştırıp bulaştırmayacağı araştırılıyor. Yılda tahmini 17 milyon kürk üretilen Danimarka'da vizon çiftlikleri oldukça yaygın. Vizonlar, virüsten en çok etkilenen hayvanlar arasında yer alıyor. İspanya’da da temmuz ayında binlerce vizon, koronavirüs sebebiyle itlaf edilmişti. Son Güncelleme: 14 Ekim 2020 Çarşamba 12:57
İran'da, Tahran dahil 5 büyük şehre giriş-çıkış yasağı getirildi. İran'da yeni tip koronavirüsle (COVID-19) mücadele kapsamında aralarında başkent Tahran'ın da bulunduğu 5 büyük kente 3 gün süreyle giriş-çıkış yasağı getirildi.. Sağlık Bakanı Said Nemeki, Bakanlar Kurulu toplantısı çıkışında gazetecilere yaptığı açıklamada, salgının ülkede tehlikeli bir duruma geldiğini ve hasta sayısında büyük artış kaydedildiğini söyledi. Nemeki, Cumhurbaşkanı Hasan Ruhani'ye salgını kontrol altına almak ve yayılmasını önlemek amacıyla vakaların yüksek olduğu Tahran, Kerec, Meşhed, İsfahan ve Urumiye'ye 15-17 Ekim tarihlerinde giriş-çıkış yasağı getirilmesini önerdiğini aktardı. Ruhani'nin öneriyi kabul ettiğini ve söz konusu 5 büyük kente yönelik 3 gün süreyle giriş-çıkış yasağı talimatını ilgili tüm kurumlara ilettiğini belirten Nemeki, şunları kaydetti: "COVID-19'la ilgili yaptığımız değerlendirmeler neticesinde salgında ciddi bir sıçrama olduğu sonucuna vardık. Salgın hızla yayılıyor. Bu, ülke için tehlike alarmı demektir. Daha az yolculuk yapılmalı ve sağlık kurallarına daha fazla riayet edilmeli." İran'da dün, koronavirüs nedeniyle hayatını kaybedenlerin sayısının 254 artarak 29 bin 70'e ulaştığı bildirilmişti. Son Güncelleme: 14 Ekim 2020 Çarşamba 12:41
Belçika'da günlük COVID-19 vaka sayısı 5 bini aştı. Belçika'da yeni tip koronavirüs (COVID-19) vaka sayılarının günlük ortalaması 5 bin 57'ye yükseldi.. Haftalık sayıların günlük ortalamasını yayımlayan Ulusal Halk Sağlığı Enstitüsünün verilerine göre, 4-10 Ekim haftasında günlük ortalama vaka sayısı, önceki haftaya kıyasla yüzde 93 artarak 5 bin 57'ye çıktı. Bu hafta içinde en yüksek vaka sayısı ise 9 Ekim'de 7 bin 30 olarak kaydedildi. Son vakalarla birlikte Belçika'da salgının başından beri hastalığa yakalananların sayısı 173 bin 240'a çıktı. Bu kişilerden 10 bin 244'ü hayatını kaybetti. 11,4 milyon nüfuslu ülkede şu ana kadar 3,8 milyon test yapıldı. Belçika genelinde ise şu anda hastanelerde 1621 COVID-19 hastası tedavi ediliyor. Hastaların 281'i yoğun bakımda bulunuyor. Son Güncelleme: 14 Ekim 2020 Çarşamba 12:22
AB liderleri, 'koronavirüs' ve 'İngiltere-AB ilişkileri' gündemiyle toplanacak. Avrupa Birliği (AB) üyesi ülkelerin liderleri, yeni tip koronavirüs (COVID-19) salgını ve Brexit sonrası İngiltere-AB ilişkileri ağırlıklı bir gündemle Brüksel'de bir araya gelecek.. AB liderlerinin zirve toplantısı yarın başlayacak ve 2 gün sürecek. Zirvenin ilk gününde, Brexit'in ardından AB ile İngiltere arasında ilişkilerin nasıl seyredeceğine yönelik müzakereler ele alınacak. AB'nin müzakerecisi Michel Barnier, liderlere devam eden müzakerelerdeki son durum hakkında bilgi verecek. AB tarafı, İngiltere ile anlaşmaya varmanın önemine vurgu yapıyor ancak bir anlaşmaya "ne pahasına olursa olsun" imza atmayacaklarını belirtiyor. Liderler, akşam yemeğinde ise "iklim ve çevre" konusunu ele alacak. AB Komisyonunun 2030'a kadar sera gazı salımını en az yüzde 55 düşürme, 2050'ye kadar da iklime zararsız bir kıta oluşturma hedefi bulunuyor. AB ülkelerinin yıl sonuna kadar bu konularda bir anlaşmaya varılması için görüşmelerde bulunması bekleniyor. AB Liderler Zirvesi'nin 2'nci gününde ise ağırlıklı olarak dış ilişkiler konuşulacak. Afrika ile AB ilişkilerinin ele alınacağı toplantıda, daha sonra diğer dış ilişkiler konularına geçilecek. Burada Doğu Akdeniz'deki durum, Dağlık Karabağ, Belarus ve Rusya gibi konuların liderler tarafından gündeme getirilmesi bekleniyor. Son olarak COVID-19 salgını ve Avrupa genelinde artan vakalar tartışılacak. Salgınla mücadelede ve seyahat kısıtlamaları gibi konularda, AB ülkeleri arasındaki koordinasyon hakkında AB Komisyonu Başkanı Ursula von der Leyen liderlere bilgi verecek. Son Güncelleme: 14 Ekim 2020 Çarşamba 11:50
Rusya'da rekor vaka artışı. Rusya'da son 24 saatte 14 bin 231 yeni koronavirüs vakası tespit edildi.. Rusya Koronavirüs Enfeksiyonu Kontrol ve Önleme Merkezi'nden yapılan açıklamaya göre, vaka sayısı 14 bin 231 artarak 1 milyon 340 bin 409'a çıktı. Salgında hayatını kaybedenlerin sayısı ise 239 artarak 23 bin 205'e ulaştı. Ülke genelinde 51,8 milyon kişiye test uygulanırken, iyileşen hasta sayısı 1 milyon 39 bin 705 olarak kaydedildi. Son Güncelleme: 14 Ekim 2020 Çarşamba 11:56
Meksika 321 milyon dolarlık koronavirüs aşısı sipariş etti. Meksika'nın, İngiltere, ABD ve Çin'de yeni tip koronavirüs (COVID-19) aşı çalışmaları yürüten 3 şirkete 321 milyon dolar değerinde aşı siparişi verdiği bildirildi.. Dışişleri Bakanı Marcelo Ebrard, Devlet Başkan Andres Manuel Lopez Obrador'un İngiltere'den "AstraZeneca", ABD'den "Pfizer" ve Çin'den "CanSino Biologics" ile 146 milyon dozluk COVID-19 aşısı satın alma anlaşması imzaladığını duyurdu. Ebrard, 3 ülkeden yapılan koronavirüs aşısı siparişiyle Avrupa Birliği (AB), Amerika Birleşik Devletleri ve dünyadaki diğer ülkelerle aynı koşullarda aşı arzını güvence altına aldıklarını belirtti. Anlaşma kapsamında Meksika'nın şirketlere 321 milyon dolarlık ödemenin 159 milyon dolarını yaptığı, geri kalanını ise yıl sonuna kadar ödeyeceği kaydedildi. Koronavirüs aşısının bulunması durumunda Meksika hükümeti, 2021'in sonuna kadar 116 milyon kişiye koronavirüs aşısı yapmayı planlıyor. Aşılama faaliyetleri kapsamında önceliğin sağlık çalışanlarıyla, ciddi sağlık sorunları bulunanlara tanınacağı ifade ediliyor. Meksika, 84 bin 400 ile dünyada COVID-19 kaynaklı en fazla ölümün gerçekleştiği 4'üncü ülke olurken, vaka sayısında ise 825 bin 340 ile 9'uncu sırada yer alıyor. Son Güncelleme: 14 Ekim 2020 Çarşamba 10:35
COVID-19 tespit edilen kişi sayısı 38 milyon 364 bini aştı. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 38 milyon 364 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 90 bin 811 kişi yaşamını yitirdi. Vaka sayısı, dünya genelinde 38 milyon 364 bin 519'a çıkarken, virüs saptanan 28 milyon 851 bin 704 kişi sağlığına kavuştu. Ayrıca tedavisi devam eden 8 milyon 422 bin 4 vaka bulunuyor. En fazla vaka ve ölümün görüldüğü ABD'de 8 milyon 90 bin kişide COVID-19 tespit edildi, salgın nedeniyle 220 bin 873 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (7 milyon 239 bin 389), Brezilya (5 milyon 114 bin 823), Rusya (1 milyon 326 bin 178), İspanya (925 bin 341), Kolombiya (924 bin 98), Arjantin (917 bin 35), Peru (853 bin 974), Meksika (825 bin 340), Fransa (756 bin 472), Güney Afrika (694 bin 537), İngiltere (634 bin 920), İran (508 bin 389), Şili (484 bin 280), Irak (409 bin 358), Bangladeş (381 bin 275), İtalya (365 bin 467), Filipinler (344 bin 713), Endonezya (340 bin 622), Suudi Arabistan (340 bin 89), Türkiye (338 bin 779), Almanya (335 bin 679) ve Pakistan (320 bin 463)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (151 bin 63), Hindistan (110 bin 617), Meksika (84 bin 420), İngiltere (43 bin 18), İtalya (36 bin 246), Peru (33 bin 419), İspanya (33 bin 204), Fransa (32 bin 942), İran (29 bin 70), Kolombiya (28 bin 141), Arjantin (24 bin 572), Rusya (22 bin 966), Güney Afrika (18 bin 28), Şili (13 bin 396), Ekvador (12 bin 235), Endonezya (12 bin 27) ve Belçika (10 bin 244)." Son Güncelleme: 14 Ekim 2020 Çarşamba 09:10
Almanya'da son 24 saatte 5 bin 132 kişiye COVID-19 tanısı konuldu. Almanya'da, son 24 saatte 5 bin 132 kişiye yeni tip koronavirüs (COVID-19) tanısı konuldu.. Almanya’da bulaşıcı hastalıklar alanında çalışmalar yürüten ve hükümeti bilgilendiren Robert Koch Enstitüsünce (RKI) yapılan açıklamada, ülkede COVID-19 tespit edilen kişi sayısının son 24 saatte 5 bin 132 arttığı bildirildi. Bu rakam, nisan ayından bu yana en yüksek rakam olarak kayıtlara geçti. Son 24 saatte COVID-19 nedeniyle 43 kişinin öldüğü ifade edilen açıklamada, Almanya genelinde COVID-19 vaka sayısının 334 bin 585'e ve virüs nedeniyle ölenlerin sayısının da 9 bin 677'ye yükseldiği belirtildi. Açıklamada, yoğun bakım ünitelerinde 620 COVID-19 hastasının tedavi gördüğü aktarıldı. Almanya'da, COVID-19'dan iyileşenlerin sayısının 281 bin 900 olduğu kaydedildi. Son Güncelleme: 14 Ekim 2020 Çarşamba 08:56
COVID-19'dan son 24 saatte Hindistan'da 730 kişi öldü. Hindistan'da, yeni tip koronavirüs (COVID-19) salgınında son 24 saatte 730 kişi hayatını kaybetti.. Hindistan Sağlık Bakanlığından yapılan açıklamaya göre, ülkede 730 kişinin daha yaşamını yitirmesiyle COVID-19'dan ölenlerin sayısı 110 bin 586’ya yükseldi. Hindistan'da son 24 saatte 63 bin 509 yeni COVID-19 vakası tespit edildi, toplam vaka sayısı 7 milyon 239 bin 389’a çıktı. Ülkede, şimdiye kadar virüse rastlanan 6 milyon 301 bin 927 kişi iyileşti. COVID-19 verilerinin derlendiği "Worldometer" internet sitesine göre, Hindistan, dünyada en fazla vaka görülen 2inci ülke konumunda bulunuyor. Son Güncelleme: 14 Ekim 2020 Çarşamba 08:30
Afrika'da COVID-19 vaka sayısı 1 milyon 600 bini aştı. Afrika kıtasında yeni tip koronavirüs (Kovid-19) tespit edilenlerin sayısı 1 milyon 600 bini geçti.. COVID-19 verilerinin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 7 bin 934 artarak 1 milyon 601 bin 181 oldu. Salgın nedeniyle ölenlerin sayısı, 271 artışla 38 bin 633'e ulaştı. Kıtada COVID-19 kaynaklı en fazla can kaybı, 18 bin 28 ölümle Güney Afrika'da gerçekleşirken, Mısır'da 6 bin 71, Fas'ta ise 2 bin 685 kişi hayatını kaybetti. Morityus'ta aktif COVID-19 vakası kalmazken Seyşeller ve Eritre'de ölüm rapor edilmedi. Güney Afrika'da vaka sayısı 694 bin 537'ye ulaştı, bu ülkeyi 156 bin 946 vakayla Fas ve 104 bin 787 vakayla Mısır izledi. Afrika'da COVID-19'a yakalanan 1 milyon 323 bin 354 kişi iyileşti. Son Güncelleme: 14 Ekim 2020 Çarşamba 08:02
Fransa Cumhurbaşkanı Macron'a güven azalıyor. Fransa’da Cumhurbaşkanı Emmanuel Macron’un koronavirüs (Covid-19) salgını süreciyle hızlanan güven kaybını yeniden kazanmaya çalıştığı belirtildi.. Le Figaro’nun haberinde salgının gittikçe kötüleştiği Fransa’da Macron’un dün Covid-19’la ilgili düzenlenen "Sağlık Savunma Konseyi" toplantısı sonrası 14 Temmuz’dan bu yana salgınla ilgili bizzat açıklama yapmama kararından vazgeçtiği bildirildi. Ülkede yapılan son anketlerde katılımcıların yüzde 61’inin pandemiyle mücadeleyi gerektiği gibi yönetemediğini düşündüğü Fransa Cumhurbaşkanı'nın salgının kontrolünü ele almak için bu akşam devlete ait kanallar TF1 ve France 2’deki canlı yayına katılması bekleniyor. Salgının başında halkın karşısına Elysee Sarayı’ndan yaptığı ulusa sesleniş konuşmaları ya da gezilerinde verdiği mesajlarla çıkan Macron, bu defa canlı yayımlanacak mülakata katılacak. Kovid-19 salgınının ikinci dalgasının, Fransa Cumhurbaşkanı'nın stratejisini tamamen tersine çevirdiği ifade edilen haberde temmuz ayı sonunda başbakanı değiştiren Macron’un bu şekilde sağlık kriziyle uğraşma işini başbakan ve sağlık bakanına devrederek ekonomik iyileşmeye odaklanmayı hedeflediği kaydedildi. "Macron, krizin yüzü olmamaya çalışıyor" Haberde Cumhurbaşkanı'nın strateji uzmanının "2022’deki cumhurbaşkanı seçimi öncesinde Macron, Fransız halkının gözünde krizin yüzü olmaktan kaçınmaya çalışıyor." şeklindeki itirafı da paylaşıldı. Cumhurbaşkanı'nın Covid-19’la ilgili sorumluluğu kurmaylarına devretmesinin ardından "eşit fırsatlar, İslami ayrılıkçılık" gibi suni gündemlerle halkın karşısına çıkarak dikkat dağıtmaya çalışmasının başarılı olmadığı belirtilen haberde, okulların başlamasıyla salgının Macron’un tüm çabalarını boşa çıkardığına işaret edildi. Haberde salgının gittikçe ağırlaşmasının Macron’u ulusun karşısına çıkmaya mecbur kıldığı, Cumhurbaşkanı'nın konuşmasında halkın güvenini tazelemek zorunda kalacağı değerlendirmesinde bulunuldu. Macron'a ve hükümete güven azalıyor Fransa'da son dönemde yapılan birçok anket ve kamuoyu yoklaması, Macron'a güvenin gittikçe azaldığını gösteriyor. Ülkede eylül ayında yapılan 7 güven anketinin ortalamasına göre, Cumhurbaşkanı Macron'a temmuz-ağustos aylarında yüzde 41 civarında olan güven 2,4 puan düşerek eylülde yüzde 38,7'ye, Başbakan Jean Castex’e duyulan güven ise atandığı temmuzda yüzde 49,4 iken eylülde yüzde 42,29’a gerilemişti. Geçen hafta yapılan anket de Fransızların yüzde 61’inin Macron’un Kovid-19 krizini gerektiği gibi yönetemediğini, yüzde 65’inin de Cumhurbaşkanı'nın ve hükümetin salgının ilk dalgasından gerekli dersleri almadığını düşündüğünü ortaya koymuştu. Fransa Cumhurbaşkanı'nın "Fransızları bir araya getirebileceğini" düşünenlerin oranı ise anketlere yüzde 26 olarak yansımıştı. Son Güncelleme: 14 Ekim 2020 Çarşamba 06:43
Covid-19 aşısı için 12 milyar dolarlık kaynak. Dünya Bankası İcra Direktörleri Kurulu, gelişmekte olan ülkelerde yeni tip koronavirüs (Covid-19) aşılarının, testlerinin ve tedavilerinin satın alınması ile dağıtımını finanse etmek amacıyla 12 milyar dolarlık kaynağı onayladı.. Dünya Bankası'ndan yapılan açıklamada, söz konusu finansmanla bir milyara kadar insanın aşılanmasının desteklenmesinin amaçlandığı bildirildi. Dünya genelinde salgında son durum Açıklamada, gelişmekte olan ülkelerdeki vatandaşların güvenli ve etkili Covid-19 aşılarına erişmelerinin gerektiği belirtilerek, finansman paketiyle gelişmekte olan ülkelere uluslararası ortaklarla koordinasyon içinde aşıların geniş ölçekte uygulanmasına hazırlanabilmeleri için finansman ve teknik destek sağlanacağı kaydedildi. Açıklamada görüşlerine yer verilen Dünya Bankası Başkanı David Malpass, "Güvenli ve etkili aşılar ile güçlendirilmiş dağıtım sistemlerine erişim, pandeminin seyrini değiştirmenin anahtarıdır, yıkıcı ekonomik ve mali etkileri yaşayan ülkelerin dirençli bir toparlanmaya doğru ilerlemelerine yardımcı olur." değerlendirmesinde bulundu. Son Güncelleme: 14 Ekim 2020 Çarşamba 03:56
Dünya genelinde salgında son durum. Dünya genelinde koronavirüs (Covid-19) vaka sayısı 38 milyon 244 bine, virüs nedeniyle hayatını kaybedenlerin sayısı ise 1 milyon 88 bine yükseldi. İyileşenlerin sayısı 28 milyon 739 bini aştı.. Covid-19 vaka sayısı ABD'de 8 milyon 53 bine, Hindistan'da 7 milyon 233 bine, Brezilya'da 5 milyon 105 bine ve Rusya'da 1 milyon 326 bine çıktı. ABD Başkanı Donald Trump'ın doktoru, Trump'a arka arkaya günlerde yapılan Covid-19 testlerinin sonucunun "negatif" olduğunu duyururken, Trump, Covid-19'a yakalanması ve tedavisinin tamamlanmasının ardından ilk seçim mitingini Florida'nın Sanford kentinde yaptı. Kazakistan'da salgın ve küresel ekonomik krizin etkisine rağmen reel sektörün bu yılın ocak-eylül aylarında yüzde 2,2 büyüdüğü bildirildi. Kozmetik ve hijyenik ürünlerin yanı sıra tıbbi malzeme ve ilaç üreticisi Johnson and Johnson (J&J) firması, bir katılımcının hastalanması nedeniyle Covid-19 aşı denemesine ara verdi. Çekya’da hükümet son haftalarda Covid-19 vakalarındaki artışın rekor seviyelere ulaşması nedeniyle kısmi karantina uygulanması kararı aldı. Ülkede günlük vaka sayısının 8 binin üzerine çıkmasının ardından harekete geçen hükümet başta okullar olmak üzere, kafe, bar ve restoranların 3 hafta süresince kapatılmasına karar verdi. Dünyanın en önemli otomobil fuarlarından Brüksel Otomobil Fuarı, salgın nedeniyle 2021'de yapılmayacak. İtalya'da hükümet, son bir haftada günlük vaka sayılarındaki hızlı yükseliş nedeniyle yeni sıkı tedbirleri yürürlüğe koydu. Son kararnameyle, ülke genelinde açık alanları da kapsayacak şekilde zorunlu hale getirilen maske kullanımı ev içinde de tavsiye edildi. Patolojik sıkıntısı olanlar, spor yapanlar ve 6 yaş altındaki çocuklar maske kuralından muaf tutulacak. Salgına karşı önlemlerini artıran İspanya'da günlük vaka sayıları, yaklaşık iki hafta sonra 10 binin altına geriledi. İngiltere'de son 24 saatte Covid-19 nedeniyle 143 kişinin hayatını kaybetmesiyle son 4 ayda görülen en yüksek günlük ölüm sayısı kaydedildi. Çin'in devlete ait ilaç firması Sinopharm'ın Covid-19 aşısı için rezervasyonlara başladığı bildirilirken, Hong Kong Özel İdari Bölgesi Filarmoni Orkestrasındaki bir kişide Covid-19 tespit edildi. Orkestranın yaklaşık 100 üyesi karantinaya girdi. Afrika ülkesi Kenya'da salgın önlemleri kapsamında eğitime ara veren okulların yeniden açılmasıyla binlerce çocuk okula döndü. Portekiz Futbol Federasyonu, yıldız oyuncu Cristiano Ronaldo'nun Covid-19 testinin pozitif çıktığını duyurdu. Son Güncelleme: 14 Ekim 2020 Çarşamba 03:27
Fransa'da son 24 saatte 12 bin 993 Covid-19 vakası. Fransa'da yeni tip koronavirüs (Covid-19) salgınında son 24 saatte 12 bin 993 vaka belirlendi.. Halk Sağlığı Kurumundan yapılan açıklamaya göre, ülkede 108 kişinin daha yaşamını yitirmesiyle toplam can kaybı sayısı 32 bin 933'e ulaştı. Fransa'da virüs bulaşan kişi sayısı son 24 saatte 12 bin 993 artışla 756 bin 472'ye yükseldi. Hastanelerde 1642'si yoğun bakımda olmak üzere 8 bin 949 kişinin tedavisi sürerken iyileşenlerin sayısı 781 artışla 102 bin 680'e çıktı. Covid-19 testlerinin pozitif çıkma oranı ise yüzde 12'ye ulaştı. Ülkede, 10 Ekim'de kayıtlara geçen 26 bin 896 vakayla salgının başlangıcından bu yana ülkede ve Avrupa'da en yüksek günlük vaka sayısı tespit edilmişti. Paris'teki 39 hastaneden sorumlu direktör Martin Hirsch, "Gelecek haftaya kadar başkentteki hastanelerin yoğun bakım üniteleri koronavirüs hastaları ile dolu olacak" uyarısında bulundu. Uyarı, Cumhurbaşkanı Macron yeni önlemleri açıklamaya hazırlanırken geldi. Son Güncelleme: 14 Ekim 2020 Çarşamba 03:31
Covid-19 antikor çalışmaları yapan ilaç firması deneylerini durdurdu. ABD’de yeni tip koronavirüs (Covid-19) üzerine araştırmalar yapan ilaç firması Eli Lilly’nin klinik testlerini "potansiyel güvenli endişesi" nedeniyle durdurduğu belirtildi.. Şirketin Sözcüsü Molly McCully tarafından yapılan açıklamada, Veri Güvenliği İzleme Kurulunun (DSMB) isteği üzerine, antikor çalışmalarını içeren devlet destekli klinik testlerin durdurulduğu teyit edildi. McCully, “Lilly, bağımsız DSMB'nin bu çalışmaya katılan hastaların güvenliğini dikkatli bir şekilde sağlama kararını destekliyor." ifadesine yer verdi. Söz konusu güvenlik endişesine yol açan yan etki veya sebepler konusunda ise herhangi bir detay paylaşılmadı. Eli Lilly, Covid-19 virüsüne tepki olarak insan vücudunun ürettiği bağışıklık moleküllerin kitlesel olarak üretilen taklitleri olan monoklonal antikorlar üzerine araştırma yapan ve klinik deneysel tedaviler uygulayan ABD'deki birkaç şirketten biriydi. Johnson and Johnson da Covid-19 aşı denemesini durdurdu Diğer bir Amerikan şirketi olan kozmetik ve hijyenik ürünlerin yanı sıra tıbbi malzeme ve ilaç üreticisi Johnson and Johnson (J&J) firması da bugün, bir katılımcının hastalanması nedeniyle Covid-19 aşı denemesine ara verdiğini duyurmuştu. J&J'den 25 Eylül'de yapılan açıklamada, üretilen Covid-19 aşısının, klinik deneylerde virüse karşı güçlü bağışıklık oluşturduğunun gözlendiği belirtilmiş, 3. faz olarak bilinen son aşamanın yıl sonuna veya 2021 başına kadar sonuçlanmasının beklendiği kaydedilmişti. Amerikan ilaç üreticisi J&J, 100 milyon dozluk Covid-19 aşısının üretimi ve teslimi için 5 Ağustos'ta ABD hükümetiyle 1 milyar dolarlık anlaşma imzalamıştı. Son Güncelleme: 14 Ekim 2020 Çarşamba 03:13
Hollanda'da karantina önlemleri geri geliyor. Hollanda'da hükümet, yeni tip koronavirüs (Covid-19) vaka sayısındaki artış nedeniyle bar ve restoranların kapatılması ve kapalı alanlarda maske takılmasının zorunlu hale getirilmesi yönünde karar alındığını açıkladı.. Hollanda Başbakanı Mark Rutte hükümetin aldığı kararlara ilişkin düzenlediği basın toplantısında, yarın gece yarısından itibaren restoran ve barların yeniden kapatılacağını bildirdi. Rutte, 13 yaşından büyükler için kapalı alanlarda maske takılmasının zorunlu hale getirildiğini belirterek, "Baharda yaşananların tekrarlamasını istemiyoruz." dedi. Ev partilerinin yasaklandığını dile getiren Rutte, evlere 3 kişiden fazla misafir kabul edilmemesini istedi. Rutte, toplu taşıma seferlerinin de azaltılacağını ifade ederek, "kısmi karantina"ya geçileceğini ve saat 20.00'den sonra alkollü içecek satışının yasaklandığını kaydetti. Hollanda Sağlık Bakanı Hugo De Jonge de durumun daha da kötüleşmesi durumunda tamamen karantinaya geçilmesinin "kaçınılmaz" olduğuna işaret ederek, "tedbirleri kaldırılmanın en hızlı yolu onları sıkıca uygulamaktır." diye konuştu. Yeni tedbirler kapsamında amatör spor etkinlikleri ve diğer etkinlikler çarşamba gecesinden itibaren yapılmayacak. Vaka ve ölü sayısındaki artış önlenemiyor Hollanda Sağlık Bakanlığına bağlı Ulusal Sağlık ve Çevre Enstitüsü (RIVM) bu sabah yaptığı yazılı açıklamada, son 24 saat içinde 7 bin 393 ve son bir haftada 43 bin 903 yeni vaka tespit edildiğini bildirmişti. RIVM, ölü sayısının ise 150 artarak 6 bin 587'ye çıktığını açıklamıştı. RIVM, son bir haftada tespit edilen vaka ve gerçekleşen ölüm sayısının önceki haftaya göre yüzde 60 arttığına dikkati çekmişti. Son Güncelleme: 13 Ekim 2020 Salı 22:03
İngiltere'de son 4 ayın en yüksek günlük ölü sayısı açıklandı. İngiltere'de son 24 saatte yeni tip koronavirüs (Covid-19) nedeniyle 143 kişinin hayatını kaybetmesiyle son 4 ayda görülen en yüksek günlük ölü sayısı kaydedildi.. İngiltere Sağlık Bakanlığından yapılan açıklamaya göre, son 24 saatte 17 bin 234 yeni vaka tespit edilirken toplam vaka sayısı ise 634 bin 920'ye yükseldi. Ülkede Covid-19 nedeniyle son 24 saatte 143 kişi hayatını kaybetti. Bu,162 ölünün kayda geçtiği 10 Haziran'dan bu yana görülen en yüksek günlük rakam oldu. Toplam ölü sayısı ise 43 bin 18'e yükseldi. Bir günde 219 bin 74 test yapılırken, toplam test sayısı mükerrerler dahil 25 milyon 697 bin 164 oldu. Ülkede Covid-19 nedeniyle 4 bin 367 kişinin hastanede tedavisinin sürdüğü, bunlardan 507'sinin yoğun bakımda olduğu açıklandı. 3 aşamalı yerel Covid-19 uyarı seviyesi İngiltere Başbakanı Boris Johnson, dün Avam Kamarasında yaptığı konuşmada, yeni önlemler kapsamında yerel vaka oranlarına bağlı olarak İngiltere genelinde "orta", "yüksek" ve "çok yüksek" olmak üzere üç aşamalı "Yerel Covid-19 Uyarı Seviyesi" oluşturduklarını duyurmuştu. "Orta uyarı" seviyesinin ülkenin genelinde uygulanacağını kaydeden Johnson, buna göre "altı kişi kuralı" ile bar ve restoranların yerel saatle 22.00’den sonra kapalı olmaya devam edeceğini bildirmişti. Johnson, "yüksek uyarı" seviyesinin belirlendiği bölgelerde yaşayanların başka evlerde ve kapalı alanlarda diğer ailelerle sosyalleşmesinin engelleneceğini ve 6 kişi kuralının bu bölgelerdeki hanelerin özel bahçelerinde de geçerli olacağını aktarmıştı. Başbakan Johnson, Manchester ve Birmingham şehirlerinin "yüksek uyarı", Liverpool şehrinin ise "çok yüksek uyarı" seviyesinde olduğu bilgisini paylaşmıştı. İngiliz Bşbakan, "Çok yüksek uyarı" seviyesinin vaka sayılarının çok hızlı arttığı ve Ulusal Sağlık Sisteminin (NHS) "dayanılmaz baskı" altında olabileceği bölgelerde geçerli olacağını kaydetmişti. Johnson bu bölgelerde evde ve dışarıda sosyalleşmenin tamamen yasaklanacağını, barların da kapalı olacağını açıklamıştı. Tedbirler Ülkede 24 Eylül'de yürürlüğe giren önlemler kapsamında, tüm bar ve restoranlar sadece masalara hizmet vermeye ve saat 22.00'den sonra kapanmaya başlamıştı. Perakende mağazaları, taksiler ve konaklama sektöründeki mekanlarda da maske takmanın zorunlu hale geldiği ülkede, düğünlere katılacak kişi sayısı da 30'dan 15'e düşürülmüştü. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmış, stadyumların 1 Ekim'de kısmen açılmasına ilişkin plan da rafa kaldırılmıştı. Önlemler kapsamında ayrıca maske takmama veya 6 kişi kuralına uymamanın cezası 2 kat artırılarak 200 sterline çıkarılmıştı. Son Güncelleme: 13 Ekim 2020 Salı 20:44
Malezya, Çin'in üreteceği koronavirüs aşısının 'öncelikli alıcısı' olacak. Malezya Dışişleri Bakanı Hişamuddin Hüseyin, Çin'in üreteceği yeni tip koronavirüs (COVID-19) aşısının öncelikli alıcılar listesinde Malezya'nın bulunacağını açıkladı.. Çin Dışişleri Bakanı Vang Yi ile düzenlediği ortak basın toplantısında konuşan Hişamuddin, Çin'in COVID-19 aşısını yollayacağı ilk ülkeler listesine Malezya'yı dahil ettiğini belirterek, "Söz konusu kararın yanı sıra Çinli girişimcilerin aşının üretilmesi ve dağıtımı konusunda Malezyalı ortaklarıyla geniş kapsamlı iş birliğini teşvik etmesini olumlu karşıladık." dedi. Bakan Hişamuddin, mevkidaşı Vang'ın Malezya ziyaretinin, COVID-19 ile mücadelede iki ülkenin iş birliğini yeni bir boyuta taşıdığını ifade ederek "Bu ziyaretle birlikte aşının geliştirilme sürecinde Malezya'nın geride bırakılmadığı açıktır." şeklinde konuştu. Malezya'nın COVID-19 sonrası dönemde Çin ile yapacağı ortak girişimler ve iş birliği için çalışma planı hazırlandığını söyleyen Hişamuddin Hüseyin, bir süre sonra yapacağı Pekin ziyaretinde bu planı resmiyete kavuşturacaklarını ifade etti. Hişamuddin, ziyaret kapsamında iki ülkenin palm yağı ticareti konusunda olumlu gelişmeler kaydettiğini vurgulayarak, "Çin, 2023'e kadar bizden 1,7 milyon ton palm yağı alma taahhüdünde bulunmuştur. Bu kararı da takdirle karşılıyoruz." ifadesini kullandı. Son Güncelleme: 13 Ekim 2020 Salı 18:03
ABD'de koronavirüsten ölenlerin sayısı 220 bini geçti. ABD'de koronavirüs (COVID-19) salgınında hayatını kaybedenlerin sayısı 319 artarak 220 bin 27'ye ulaştı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 45 bin 328 artışla 8 milyon 38 bin 543'e çıktı. Salgında yaşamını yitirenlerin sayısı 319 artarak 220 bin 27'ye ulaştı. Ülkede iyileşenlerin sayısı 5 milyon 186 bini, yapılan test sayısı 119 milyon 499 bini geçti. Eyaletlere bakıldığında 858 bin 368 vakayla California listenin başında bulunuyor. Bunu 839 bin 569 vakayla Texas ve 736 bin 24 vakayla Florida takip ediyor. Ölü sayısında ise New York eyaleti, 33 bin 391 can kaybıyla ilk sıradaki yerini koruyor. COVID-19 salgınında vaka ve ölü sayısında dünyada ilk sırada bulunan ABD'yi 7 milyon 179 bini aşkın vakayla Hindistan ve 5 milyon 103 bini aşkın vakayla Brezilya izliyor. Son Güncelleme: 13 Ekim 2020 Salı 17:18
Irak'ta koronavirüs kaynaklı can kaybı 10 bine yaklaştı. Irak'ta koronavirüs (COVID-19) nedeniyle hayatını kaybedenlerin sayısı bir günde 58 artarak 9 bin 970'e yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 58 kişi daha yaşamını yitirdi ve 3 bin 921 yeni vaka tespit edildi. Böylece virüs kaynaklı can kaybı 9 bin 970'e, vaka sayısı da 409 bin 358'e çıktı. İyileşenlerin sayısı ise 4 bin 158 artarak 344 bin 208'e ulaştı. Son Güncelleme: 13 Ekim 2020 Salı 17:07
Hollanda'da günlük vaka sayısında rekor kırıldı. Hollanda'da son 24 saatte 7 bin 400 yeni tip koronavirüs (COVID-19) vakası görüldü.. Hollanda, günlük koronavirüs vakalarında yeni bir rekora ulaştı ve 24 saatte yaklaşık 7 bin 400 vaka görüldü. Başbakan Mark Rutte'nin akşam basın toplantısı düzenleyeceği açıklandı. Toplantıda artan vaka sayısının ardından alınacak yeni önlemlerin açıklanması bekleniyor. Son Güncelleme: 13 Ekim 2020 Salı 16:56
Yahudi yerleşimcilerden topraklarını işgal ettikleri Filistinlilere karşı ırkçı tabela. İşgal altındaki Batı Şeria'da yer alan bir yasa dışı Yahudi yerleşim birimi girişine Filistinlileri hedef alan ırkçı tabela konuldu.. Yahudi yerleşimciler, dün Batı Şeria'da yer alan ve Filistin toprağı üzerine kurulan yasa dışı Yitzhar Yahudi yerleşim birimine giden yola "Araplar için giriş tehlikelidir." yazılı tabela yerleştirdi. İbranice, Arapça ve İngilizce "Bu yol Yitzhar topluluğuna gider. Araplar için giriş tehlikelidir." mesajının yer aldığı ırkçı tabela tepkilerin ardından İsrail güçlerince kaldırıldı. İsrail Milletvekili Yair Golan, Twitter'dan paylaştığı mesajında, "Olmak istediğimiz bu mu? Irkçı bir devlet mi?" ifadeleriyle söz konusu tabelaya tepki gösterdi. Kanal 12 televizyonunun haberine göre, iki hafta önce yeni tip koronavirüs testi için Yitzhar yasa dışı Yahudi yerleşim birimine gönderilen bir sağlık çalışanı Filistin asıllı olduğu için içeri alınmamıştı. Batı Şeria'da 250'den fazla yasa dışı Yahudi yerleşim birimi var İsrail'in 1967'de işgal ettiği Batı Şeria'da 250'den fazla yasa dışı Yahudi yerleşim birimi bulunuyor. Bu yerlerde ikamet eden 400 binden fazla Yahudi yerleşimci, Batı Şeria'da işgal altında yaşayan Filistinliler için hayatı daha da zor hale getiriyor. Uluslararası hukuka göre, işgal altındaki topraklarda bulunan tüm Yahudi yerleşim birimleri yasa dışı kabul ediliyor. Son Güncelleme: 13 Ekim 2020 Salı 16:33
Anketlerdeki son duruma göre Biden Trump'ın 10 puan önünde. ABD'de 3 Kasım başkanlık seçimlerine üç hafta kala anketlerdeki son durum Demokrat aday Joe Biden'ın yaklaşık 10 puan önde olduğunu gösterirken, gözler seçimlerin kaderini büyük oranda belirleyecek kritik eyaletlere çevrildi.. Yeni tip koronavirüs (COVID-19) salgınının etkisiyle "sıra dışı" bir seçim süreci yaşanan ABD'de, Cumhuriyetçi Donald Trump ile Demokrat Joe Biden'ın yarıştığı ve 3 Kasım Salı günü yapılacak 59. başkanlık seçimlerinin galibinin kim olacağı merakla bekleniyor. Seçimler öncesi anketlerdeki son durum yakından takip edilirken, 2016'dan bu yana anketlerin güvenilirliği de kamuoyunda soru işareti olarak görülüyor. ABD'nin önde gelen siyasi analiz sitelerinden Real Clear Politics'in ulusal bazdaki hemen tüm anketlerin ortalamasını derlediği anket sonuçlarına göre, Biden yarışı Trump'ın 10,6 puan önünde götürüyor. Trump'ın COVID-19'a yakalanması anketlere yansıdı Biden'ın Trump'la arayı çift hanelere kadar açmasında ABD Başkanı'nın COVID-19'a yakalanması da etkili oldu. Trump'ın hastalandıktan ve hastaneden çıktıktan sonra yaptığı "COVID-19'dan korkmayın" minvalindeki açıklamaları, virüsten dolayı 220 binden fazla can kaybının yaşandığı ABD'de bazı seçmen grupları arasında tepkiye yol açtı. Trump 1 Temmuz'da Joe Biden ile arasındaki fark 9,4 puan iken ivme kazanmış ve COVID-19 testinin "pozitif" olduğunu duyurduğu 2 Ekim'e kadar farkı 7,4 puana indirmişti. Ancak 2 Ekim'den sonra bu fark hızla açılarak, Biden'ın 10,6 puan öne geçmesiyle sonuçlandı. En çok oyu alan değil, 270 delegeye ulaşan başkan oluyor 3 Kasım Salı günü yapılacak başkanlık seçimlerinde seçmenler esas olarak destekledikleri partinin delegelerine oy veriyor. ABD'de "Delegeler Kurulu" (Electoral College) adı verilen bu sistemde, her eyalete farklı ağırlıklarla dağıtılmış toplam 538 delege belirleniyor. Bu sayının yarıdan 1 fazlasına, yani 270 delegeye ulaşan aday başkan olmaya hak kazanıyor. Burada toplamda daha fazla oy alan değil, daha fazla delegeye ulaşan kişinin başkan olması, eyaletler arasındaki dengenin gözetildiği Amerikan siyasal sisteminin dikkat çekici özelliklerinden biri olarak biliniyor. 2016 yılındaki son seçimleri kazanan Trump 304 delegeye ulaşmış ancak rakibi Hillary Clinton, Trump'tan yaklaşık 3 milyon daha fazla oy almıştı. Seçimin kaderini "salıncak eyaletler" belirliyor Öte yandan her ne kadar ulusal anketlerde Biden arayı açmış görülse de ABD'de seçimin kaderini Cumhuriyetçi ve Demokratlar arasında gidip geldikleri için "swing (salıncak)" olarak adlandırılan eyaletler belirliyor. ABD'de başkanlık için ulaşılması gereken toplam 270 delege sayısının 101'ini teşkil eden 6 salıncak eyalette, 2020 seçimlerinde oyun belirleyici en önemli iki eyalet olarak Pennsylvania ve Florida öne çıkıyor. Demokrat aday Biden, Pennsylvania'da 1 Temmuz'da 7 puan öndeyken, şu anda da Trump'a karşı aynı orandaki avantajını sürdürüyor. Florida'da ise 1 Temmuz'da Biden 6,4 puan öndeyken, Trump son dönemde ivme kazanarak farkı 3,7 puan seviyesine indirmeyi başardı. Diğer salıncak eyaletler arasındaki Wisconsin'de 1 Temmuz'da 6,5 puan önde olan Biden şu anda 5,5 puan önde görünürken, Michigan'da 1 Temmuz'da 7,5 puan önde olan Demokrat aday şu anda 6,7 puan önde gidiyor. Yarışın en başa baş gittiği salıncak eyaletlerin başında ise Kuzey Carolina geliyor. Trump'ın zaman zaman öne geçtiği eyalette, 1 Temmuz'da 3 puan önde olan Biden şu anda sadece 1,4 puan ile öne geçmiş durumda. Arizona'da ise 1 Temmuz'da Biden 4,2 puan önde görünürken, şu anda aradaki fark 2,7 puan seviyesine geriledi. Tüm bu rakamlar göz önüne alındığında seçimlerin kaderini belirleyecek 6 kritik eyaletteki anketlere göre iki rakibin birbirine yakın oranlar yakaladığı gözlemleniyor. Anketler 2016'da salıncak eyaletlerde yanıldı 12 Ekim 2016 tarihli anketlere bakıldığında salıncak eyaletlerin hepsinde yarışı Clinton önde götürürken, 8 Kasım gecesi 6 eyaletin de kazananı Trump oldu. Clinton 12 Ekim 2016'da Michigan'da 9 puan, Wisconsin'de 6,7 puan, Pennsylvania'da 8,7 puan, Kuzey Carolina'da 2,6 puan, Arizona'da 1 puan, Florida'da ise 2,7 puanla yarışı önde götürüyordu. Anketler seçimlere ilişkin ne kadar fikir veriyor? ABD'de özellikle 2016 seçimlerinin ardından anketlerin güvenilirliği ve seçimler hakkında ne derece fikir verdiği de tartışmaya açıldı. 13 Ekim 2016 tarihinde ülke geneli anketlerde Hillary Clinton 7,1 puan önde gidiyordu. Hatta seçimlerin yapıldığı 8 Kasım 2016 günü bile Hillary Clinton'ın 3,2 puanla Trump'ın önde olduğu gözüküyordu. Ancak 8 Kasım gecesi açıklanan sonuçlarda sandıklardan "sürpriz" bir sonuç çıktı ve Trump kritik eyaletleri elde ederek başkanlık koltuğuna oturdu. Özellikle genel duruşu Demokrat olan Michigan'da Trump'ın Clinton'ı 10 bin 704 oy ile geçmesi bu tarz eyaletlerin önemini bir kez daha gözler önüne serdi. 2016'daki tabloya atıf yapan analistler, seçim öncesindeki anketlerde Biden önde olsa da ülkedeki seçim sistemi dolayısıyla 3 Kasım'daki sonucun farklı olabileceği uyarısında bulunuyor. Anketlerin yetersiz, taraflı ya da eksik olduğunu savunan bazı uzmanlar, Trump yanlılarının genellikle "toplumsal baskı" nedeniyle anketlerde Trump'ı ya da Cumhuriyetçi Parti'yi desteklediğini söyleyemediğini ileri sürüyor. Öte yandan, ABD'deki anketlerin önemli bölümü halen ev telefonları üzerinden yapılırken, bu anketlerin doğru sonuçlar vermediği savunuluyor. İnternet üzerinden yapılan anketlerin de seçim sonuçlarını ne ölçüde yansıtacağına ilişkin şüpheler, kamuoyundaki anket tartışmalarının bir diğer boyutunu oluşturuyor. ABD'de sandığa gitme oranı düşük 255 milyon civarında seçmene sahip olan ABD'de sandığa gitme oranı genellikle yüzde 55 bandında oluyor. Dolayısıyla halkın yüzde kaçının hangi adayı desteklediğinden ziyade, hangi partinin seçmeninin daha çok sandığa gittiği de seçim sonuçlarında belirleyici rol oynuyor. Son Güncelleme: 13 Ekim 2020 Salı 16:06
Bebeği için kendini riske atan Filistinli anne kızı Eylül'e kavuştu. Filistin'de bir anne, hamileliğinin 7. ayında koronavirüse yakalandı, bebeğini yaşatmak için kendini riske attı. Sezaryen ile doğan bebeğe "Eylül" ismi verildi. Filistinli annenin doktorları ve hastane yetkilileri yaşananları TRT Haber'e anlattı.. Filistinli Mecd Avvad üçüncü çocuğuna hamileydi. Bebeğinin cinsiyetinin kız olduğunu öğrenince, Eylül ismini vermeye karar verdi. Ancak Mecd Avvad, Eylül ayında hamileliğinin 7. ayına geldiğinde koronavirüse yakalandı. Doktorlar, oksijen seviyesinin yüzde 70'e düştüğünü tespit etti. Doktorların müdahale için kritik bir karar vermeleri gerekiyordu. Filistinli aileye, bebeği sezaryen ile kurtarabileceklerini ancak annenin yüzde 90 hayatını kaybetme riski olduğu söylediler. Geride 3 ve 6 yaşlarında iki çocuğu olan Mecd Avvad riski kabul etti. 30. yaş gününde hayata döndü Arap İhtisas Hastanesi Çocuk ve Prematüre Bölümü Başkanı Dr. Abdul Kerim Ebu Şuayb, "Anneyi acil ameliyata aldık. Bebek 900 gramdan daha az bir ağırlıkta doğdu. Hemen solunum cihazına bağladık ve akciğer takviyesi verdik, ikinci gün durumu kötüleşmişti ancak ek bir müdahale ile hayata tutundu" dedi. Anne yoğun bakıma alındı. Ailesi, 10 gün boyunca komada olan Mecd Avvad'ın hayatını kaybetmesinden korkuyordu. Ancak Mecd Avvad komadaki 11. gününde iyileşme belirtileri gösterdi ve 30. yaş gününde hayata dönerek hem kızı Eylül'e hem de ailesine kavuştu. Türk dizisine hayranlığı nedeniyle kızına Eylül ismini verdi Yoğun Bakım Departmanı Şefi Dr. Tevftik Ebu Ayşe, annenin akut solunum depresyonunda olduğunu anlatarak, "Bu çok kötü vakalardan biri olarak kabul edilir. Normalde ölüm oranı yüzde 60'tır ve COVID hastalarında bu oran yüzde 80'i geçiyor" dedi. Halkla İlişkiler Müdürü Dani el-Masri, aylar önce Mecd'e kızına neden Eylül ismini vermek istediğini sorduğunu anlattı. "Bana bir Türk dizisine olan hayranlığı sebebiyle kızının adını Eylül koymak istediğini söyledi." Son Güncelleme: 13 Ekim 2020 Salı 16:06
Çin'de devlete ait ilaç firması Sinopharm COVID-19 aşısı rezervasyonlarına başladı. Çin'in devlete ait ilaç firması Sinopharm'ın yeni tip koronavirüs (COVID-19) aşısı için rezervasyonlara başladığı bildirildi.. Çin'in resmi yayın organlarından Global Times'ın haberine göre, Sinopharm, geliştirmekte olduğu COVID-19 aşısı kapsamında rezervasyonlarını on-line olarak başlattı. Sinopharm'ın koronavirüs aşısı rezervasyonlarında öncelik kasım-ocak aylarında yurt dışına seyahat edecek öğrencilere verildi. Denizaşırı görevlerde bulunan kamu personeli ve salgınla mücadelede ön saflarda yer alan sağlık çalışanları “acil kullanma” hakkına sahip olacak. Ülke basınındaki haberlere göre, 70 binden fazla kişi koronavirüs aşısı için rezervasyon yaptırdı. Sinopharm'ın aşı çalışmalarında önceliği salgının patlak verdiği Vuhan ve başkent Pekin'e vereceği kaydediliyor. Sinopharm'a göre 125 ülkedeki örnek gruplarını kapsayan faz 3 deneme testlerinde iki aşı çalışması bulunan şirket, 22 Temmuz'da aşının acil kullanımı için onay aldı. Çin'de Sinopharm, Sinovac ve CanSino gibi kamuya ait ilaç firmaları, Çin Askeri Tıp Akademisi, Vuhan Viroloji Enstitüsü, Pekin Biyolojik Ürünler Enstitüsü gibi kurumlar ile iş birliği içinde aşı çalışmaları yürütüyor. SinoVac'ın geliştirdiği CoronaVac'ın yanı sıra Sinopharm'ın Vuhan Viroloji Enstitüsü ve Pekin Biyolojik Ürünler Enstitüsü ile geliştirdiği iki aşı adayı en fazla umut bağlanan çalışmalar arasında görülüyor. Son Güncelleme: 13 Ekim 2020 Salı 15:12
İngiltere'de vakalar artıyor: Geçici hastaneler yeniden açılacak. İngiltere'de, hastanede koronavirüs (COVID-19) tedavisi görenlerin sayısı, salgının başından bu yana en yüksek düzeye ulaştı. Ülkede, kapatılan geçici hastanelerin yeniden açılması kararlaştırıldı.. İngiltere’de salgın hızlandı, can kayıpları artık gençlerde de sıklıkla görülmeye başlandı. Vaka sayılarındaki ani artışla birlikte, hastanede tedavi görenlerin sayısı en yüksek seviyeye ulaştı. 617 binden fazla vaka görülen ülkede, günlük vaka sayısı ekim başından bu yana 10-15 bin civarında, can kaybı da 42 binin üzerinde. Günlük can kaybı temmuz ayından bu yana en yüksek düzeyi olan 50’nin üzerine çıktı. Geçici hastaneler yeniden açılıyor Hükümet, artan vakalara yönelik bir dizi yeni önlem açıkladı. Bu önlemler kapsamında geçici sahra hastaneleri yeniden devreye girecek. Hükümetin bilimsel danışma grubu, başta Londra ve kuzeydeki şehirlerde olmak üzere salgın hastanelerinde görev alan sağlık personelinden "hazırlıklı" olmalarını istedi. Son Güncelleme: 13 Ekim 2020 Salı 15:44
Japon turist özel izinle antik kenti yeniden açtırdı. Peru'da UNESCO dünya mirası listesindeki Machu Picchu antik kenti, aylar sonra bir turist için ziyarete açıldı. Salgın nedeniyle kapatılan kenti görmek için özel talepte bulunan Japon turist, 7 aydır bu anı beklediğini söyledi.. Japon turist, Peru'daki dünyaca ünlü İnka antik kenti Machu Picchu'yu görmek için aylarca bekledi. Ancak koronavirüs tedbirleri nedeniyle antik kente giremedi. Sonunda Peru Kültür Bakanlığı'na özel talepte bulundu. 15. yüzyılda inşa edilen antik kent onun için açıldı. 7 ay sonra amacına ulaşan Japon turist bir video ile teşekkür mesajı yayınladı, artık ülkesine dönebileceğini ifade etti. Birleşmiş Milletler Eğitim, Bilim ve Kültür Örgütü UNESCO tarafından dünya mirası olarak kabul edilen Machu Picchu'nun kasım ayında ziyarete yeniden açılması planlanıyor. 2007'de dünyanın 7 harikasından biri seçilen antik kente salgın tedbirleri sebebiyle daha az ziyaretçi kabul edilecek. Son Güncelleme: 13 Ekim 2020 Salı 14:52
İtalya'da COVID-19'a yönelik yeni sıkı tedbirler kabul edildi. İtalya'da hükümet, yeni tip koronavirüs (COVID-19) salgınında ülkede son bir haftada günlük vaka sayılarındaki hızlı yükseliş sebebiyle yeni sıkı tedbirleri yürürlüğe koydu.. Başbakan Giuseppe Conte ve Sağlık Bakanı Roberto Speranza'nın imzaladığı kararname, son günlerde mart-nisan seviyelerine dönen günlük vaka sayısının artışını engellemeye yönelik tedbirler içeriyor. Son kararnameyle, maske kullanımı ülke genelinde açık alanları da kapsayacak şekilde zorunlu hale getirilirken, ev içinde de kullanılması tavsiye edildi. Patolojik sıkıntısı olanlar, spor yapanlar ve 6 yaş altındaki çocuklar maske kuralından muaf tutulacak. Ülke genelinde balo salonları ve diskotekler kapalı kalmaya devam edecek. Bununla beraber açık ve kapalı alanlardaki tüm kutlama gibi etkinlikler yasak olacak. Düğün, cenaze ya da merasimlerde maksimum 30 kişi bulunabilecek. Özel mülklerdeki davetlere ise 6'dan fazla kişinin çağrılmaması güçlü şekilde tavsiye edildi. Yeni kararnameyle, okul ve eğitim kurumlarının eğitim maksatlı gezileri de durdurulurken, temas içeren basket, halı saha futbolu gibi amatör sporlara da yasak geldi. Restoran, bar, kafeler gece 00.00'a kadar sıkı kurallar eşliğinde açık kalabilecek. Bu mekanların önünde toplanmaların önüne geçilmesi için akşam 21.00'den sonra ayakta tüketim yapılması da yasaklandı. Söz konusu tedbirler 30 gün süreyle geçerli olacak ve uzatılıp uzatılmaması bir ay sonraki verilere göre değerlendirilecek. Ülkede son 7 günde toplam 31 bin 984 yeni vaka kaydedildi. Günlük ortalama vaka sayısı 4 bin 569'u bulan İtalya'da, bir önceki haftaya (ortalama 2 bin 252) göre yüzde 97,2'lik artış yaşandı. Başbakan Conte, dün yaptığı açıklamada, ülkede yeniden topyekun karantina öngörmediğini ve bunun olmaması için çalıştıklarını ifade etmişti. İtalya'da hükümet, geçen haftada da COVID-19'a yönelik tedbirleri hızlı şekilde devreye almak ve krize ivedilikle müdahale edebilmek için OHAL'i 31 Ocak 2021'e kadar uzattığını açıklamıştı. Son Güncelleme: 13 Ekim 2020 Salı 14:09
İran'da koronavirüsten ölenlerin sayısı 29 bini geçti. İran'da koronavirüs (COVID-19) nedeniyle hayatını kaybedenlerin sayısı 254 artarak 29 bin 70 oldu.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 254 kişinin daha hayatını kaybettiğini ve 4 bin 108 yeni vaka tespit edildiğini belirtti. Lari, virüs kaynaklı toplam can kaybının 29 bin 70'e, vaka sayısının da 508 bin 389'a çıktığını aktardı. Virüse yakalanan hastalardan 4 bin 570'inin durumunun ağır olduğunu söyleyen Lari, şu ana kadar iyileşenlerin sayısının da 411 bin 840'a ulaştığı bilgisini verdi. Lari, ülkede toplam 4 milyon 369 bin 622 kişiye test yapıldığını kaydetti. Sağlık Bakanlığı Sözcüsü, ülkedeki 31 eyaletten 30'unun "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidilmişti. Son Güncelleme: 13 Ekim 2020 Salı 14:09
Park halindeki uçakta yemek biletleri yok sattı. Singapur Hava Yollarının, restorana dönüştüreceği park halindeki Airbus A380 tipi uçakta yemek hizmeti için satışa sunduğu biletler kısa sürede tükendi.. Channel News Asia'nın haberine göre, hava yolu şirketi, yerdeki uçakta yemek rezervasyonlarının kısa sürede dolmasının ardından ilave gün ve koltuklar tahsis edileceğini duyurdu. Facebook'ta yayımlanan açıklamada hava yolu şirketi, müşterilerine verdiği büyük destek için teşekkür etti ve bekleme listesinin yeniden açıldığını, böylece isteyenlerin "bu eşsiz yemek deneyimine olan ilgisini gösterebileceğini" kaydetti. Restorana dönüştürülecek iki katlı uçakta, 24 ve 25 Ekim'deki üç saatlik öğle yemeği için satılan biletlerin kısa sürede tükenmesinin ardından, 24 ve 25 Ekim'de akşam yemeği ile 31 Ekim ve 1 Kasım'da öğle ve akşam yemeği hizmeti verilecek. BBC'nin haberine göre, hava yolu şirketi üçer saatlik yemekler için Airbus A380 tipi iki uçak kullanmayı planlıyor. Uçaklardan her birine, yeni tip koronavirüs (COVID-19) salgını nedeniyle getirilen sosyal mesafe düzenlemelerine uymaya yardımcı olmak için kapasitesinin yarısı kadar kişi alınacak. Uçağa binenlerin ateşleri ölçülecek ve maske takmak zorunlu olacak. Kovid-19 salgını nedeniyle kaybedilen gelirlerini telafi etmek için yeni iş modelleri arayan birçok taşıyıcıdan biri olan Singapur Hava Yolları, aynı zamanda, hava yolunun ikram setlerini içeren first class ve business class yemeklerini evlere servis ediyor. Park halindeki uçakta yemek deneyimi için farklı sınıftan biletlerin kişi başı fiyatı vergiler hariç 40 dolardan 440 dolara kadar çıkabiliyor. Son Güncelleme: 13 Ekim 2020 Salı 13:45
AB ülkeleri seyahat kısıtlamalarında ortak kriterlerle hareket edecek. Avrupa Birliği (AB) ülkeleri, yeni tip koronavirüs (COVID-19) salgını nedeniyle birbirleri arasında uygulanan seyahat kısıtlamaları konusunda koordinasyon içinde hareket etmek üzere anlaştı.. AB Komisyonundan yapılan açıklamaya göre, üye ülkeler AB bölgesi içinde ortak kriterler ve seyahat kısıtlamaları durumunu gösteren ortak bir harita kullanarak koordineli yaklaşım sergileyecek. Haritada 27 AB üyesinin yanı sıra İzlanda, Lichtenstein, Norveç de bulunacak. Her üye her hafta Avrupa Hastalık Önleme ve Kontrol Merkezine (ECDC) kendi verilerini sağlamak zorunda olacak. Bu veriler, son 14 günde her 100 bin kişide görülen yeni COVID-19 vaka sayısını, son haftada her 100 bin kişiye uygulanan test sayısını, son haftadaki pozitif test oranını içerecek. ECDC bu verileri kullanarak bölgelerin ayrıntılı gösterildiği haritayı hazırlayacak ve sürekli güncelleyecek. Bölgeler "yeşil", "turuncu" ve "kırmızı" renklerle işaretlenecek. Yeni vaka sayıları son 14 günde 100 binde 25'in altında olan ve testlerin pozitiflik oranı yüzde 4'ün altında kalan yerler "yeşil" ile gösterilecek. 100 binde 50'nin altında yeni vaka sayısı ve yüzde 4 ve üzerinde pozitiflik oranı veya 100 binde 25 ile 150 arasında yeni vaka ve yüzde 4'ün altında pozitiflik oranı bulunan yerler "turuncu" olacak. Yeni vakalar son 14 günde 100 binde 50'nin, pozitiflik oranı yüzde 4'ün üzerindeyse veya yeni vakalar 100 binde 150'den fazlaysa bu bölgeler "kırmızı" ilan edilecek. Yeterli bilgi olmayan yerler ise "gri" ile gösterilecek. AB ülkeleri, yeşil kodlu bölgelere gidilmesini veya bu yerlerden gelenleri kısıtlamayacak. Turuncu ve kırmızı bölgelerle ilgili kısıtlamalarda epidemiyolojik durum dikkate alınacak ve orantılı davranılacak. AB üyeleri, yeşil olmayan bölgelerden gelenlerden karantinaya girmesini, test yaptırmasını veya gelmeden hemen önce yapılmış testin sonucu getirmesini ayrıca ortak kullanım için hazırlanacak "yolcu yer bilgisi" formu doldurmasını isteyebilecek. Her ülke, kısıtlama uygulayacağı diğer ülke veya ülkelere 48 saat önceden bilgi verecek, halkı ise 24 saat önceden bilgilendirmek zorunda olacak. AB ülkeleri daha önce kendi kriterlerini kullanarak seyahat kısıtlamalarına karar veriyordu. AB yönetimi, sürekli değişen renk kodları ve haritalar nedeniyle AB ülkelerinin vatandaşlarının seyahatlerinde karışıklık yaşandığı gerekçesiyle böyle bir yönteme geçilmesini uzun süredir öneriyordu. Hazırlanan yeni haritaya "https://reopen.europa.eu/en" adresinden ulaşılabiliyor. Son Güncelleme: 13 Ekim 2020 Salı 13:12
Avustralya sigara kullanımını tamamen ortadan kaldırmayı hedefliyor. Avustralya’da sigara tüketimini tamamen ortadan kaldırmaya yönelik hazırlanan yeni plan çerçevesinde, tiryakilerin sigara almak için doktor reçetesine ihtiyaçları olabilecek.. Avustralya hükümeti, ülke genelinde yüzde 15 olan sigara kullanım oranını 2025 yılına kadar yüzde 10’a düşürmeye hedefliyor. Bu nedenle Queensland Üniversitesi ve Ulusal Sağlık ve Tıbbi Araştırma Konseyi tarafından finanse edilen Araştırma Mükemmelliği Merkezi, sigara kullanımını neredeyse ortadan kaldıracak yeni bir plan hazırladı. Merkezin, "Tütün Oyununu Sonlandırmayı Başarmak" (CREATE) teması altında hazırladığı yol haritası kapsamında, gelecek 5 yıl boyunca sigaranın doktor reçetesiyle sadece eczanelerden temin edilir hale getirilmesi hedefleniyor. Plan çerçevesinde ilk hedeflerinin tütün mamullerinin tedarik edilmesinin zorlaştırılması olduğunu belirten CREATE Direktörü Doç. Dr. Coral Gartner, yol haritasında önerilen sigara tedarikini azaltma stratejilerinin, tütün perakendecilerinin sayısını azaltmaktan başlayacağını ve eczaneler gibi belirli tedarikçilerle satışları kısıtlamaya kadar gideceğini söyledi. Diğer hedefler arasında, belirli bir yıldan sonra doğanlara sigara satışının sona erdirilmesi ve ticari sigara satışlarının aşamalı olarak kaldırılması yer alıyor. Bu, sigaralara yalnızca doktor reçetesiyle erişilmesine izin verilmesi anlamına geliyor. Yol haritasında uygulanmak istenen bir başka hedef ise tütün ürünlerinin içeriğini ve emisyonlarını bağımlılık yapmayacak, daha az lezzetli hale getirecek veya en zararlı ürünleri piyasadan tamamen kaldıracak şekilde düzenlemek. Merkezin masadaki tüm seçeneklere bakarak tütün kullanımının sona erdirilmesi için uygun bir ‘‘final’’ hedefinin ne olması gerektiğini hesaplayacağını belirten Gartner, "Etkili bir tütün final stratejisi, hükümetlere, perakendecilere ve sigara içenlerin dumansız bir topluma geçişine yardımcı olurken, sigara içme yaygınlığındaki düşüşü de hızlandırmalıdır." ifadelerini kullandı. Avustralya'nın sigarayla mücadele önlemlerinde halihazırda dünyaya liderlik yaptığını hatırlatan Gartner, "Avustralya'da sigara içme oranı yüzde 15'in biraz altında, fakat sıfıra yakın sigara içme oranı yakalamak istiyorsak iyi tasarlanmış bir final stratejisine ihtiyacımız var. Avustralya, tütün ürünleri için düz paketi zorunlu kılan ilk ülkeydi, bu şu anda 17 farklı ülkede de uygulanmaktadır." dedik. Ülke nüfusunun yaklaşık yüzde 15’ine tekabül eden 2,3 milyon Avustralyalı tütün mamulleri kullanıyor. Kapalı mekanlarda, bina girişlerinde, plajlarda ve halkın yoğun olarak kullandığı caddelerde sigara kullanımının yasak olduğu ülkede, her yıl sigara kullanımı 0,4 oranında düşse de hükümet bu oranı yüzde 1’e çıkarmayı hedeflemiş durumda. Dünyada sigaranın en pahalı satıldığı ülkeler arasında Avustralya ilk sırada yer alıyor. Son Güncelleme: 13 Ekim 2020 Salı 12:29
BM: Son 50 yılda 11 binden fazla doğal afet yaşandı, 2 milyon kişi öldü. BM, dünyada son 50 yılda hava, iklim ve su kaynaklı 11 binden fazla doğal afet yaşandığını, 2 milyon kişinin yaşamını yitirdiğini ve 3,6 trilyon dolar ekonomik kaybın olduğunu bildirdi.. Birleşmiş Milletler (BM), dünyada son 50 yılda hava, iklim ve su kaynaklı 11 binden fazla doğal afet yaşandığını, 2 milyon kişinin yaşamını yitirdiğini ve 3,6 trilyon dolar ekonomik kaybın olduğunu bildirdi. 13 Ekim Uluslararası Afetlerin Azaltılması Günü dolayısıyla, Dünya Meteoroloji Örgütünün (DMÖ) de aralarında bulunduğu bazı BM alt kuruluşları ortak rapor yayımladı. Rapora göre, iklim değişikliğinin sonucu olarak aşırı hava ve iklim olaylarının sıklığı, yoğunluğu ve şiddeti arttı. Bu durum savunmasız toplulukların orantısız şekilde büyük darbe yemesine yol açtı. 2020 İklim Hizmetlerinin Durumu raporuna göre ise dünyada her 3 kişiden 1'i erken uyarı sistemleriyle yeterince korunmuyor. Küresel çapta 2018'de yaklaşık 108 milyon kişi fırtınalar, seller, kuraklıklar ve orman yangınları nedeniyle uluslararası insani yardım sisteminden yardıma ihtiyaç duydu. BM, 2030 yılına kadar, bu rakamın yılda yaklaşık 20 milyar dolar maliyetle yüzde 50 artabileceği tahmininde bulundu. Dünyada son 50 yılda hava, iklim ve su kaynaklı 11 binden fazla afet yaşandı, 2 milyon kişi yaşamını yitirdi ve 3,6 trilyon dolar ekonomik kayıp oldu. Bu dönemde her bir afet için kaydedilen ortalama ölü sayısı üçte bir oranında düşerken, kaydedilen afet sayısı 5 kat ve ekonomik kayıplar da 7 kat arttı. DMÖ Genel Sekreteri Petteri Taalas rapora ilişkin yaptığı açıklamada, "Erken uyarı sistemleri (EWS), afet riskinin etkin şekilde azaltılması ve iklim değişikliğine uyum için bir ön koşulu oluşturmaktadır." ifadesini kullandı. Taalas, doğru zamanda ve doğru yerde hazırlıklı olmanın birçok hayatı kurtarabileceği gibi geçim kaynaklarının da bu şekilde korunabileceğine işaret etti. Yeni tip koronavirüs (Kovid-19) salgınının büyük çaplı uluslararası sağlık ve ekonomik krize yol açtığına dikkati çeken Taalas, iklim değişikliğinin ise gelecek yüzyıllarda insan yaşamları, ekosistemler, ekonomiler ve toplumlar için artan bir tehdit oluşturmaya devam edeceği uyarısında bulundu. Son 20 yılda doğal afetlerde dramatik artış Öte yandan, BM Afet Riski Azaltma Ofisinin (UNISDR) açıkladığı farklı bir raporda ise son 20 yılda doğal afetlerde dramatik artış olduğu bildirildi. Raporda, 1980-1999'da 4 binin biraz üzerinde olan doğal felaketlerin, 2000-2019'da 7 bin 348'e sıçradığı belirtildi. Asya kıtasının doğal afetlerden en kötü etkilenen kıta olduğu aktarılan raporda, sıcak hava dalgalarının ve kuraklığın gelecek 10 yılda büyük tehdit oluşturacağı uyarısında bulunuldu. Raporda, 2000-2019'da gerçekleşen 7 bin 348 doğal afetin 1,23 milyon kişinin yaşamına mal olduğu, 4,2 milyar insanı etkilediği ve yaklaşık 2,97 trilyon dolar küresel ekonomik kaybın gerçekleştiği kaydedildi. 1980 ile 1999 arasında gerçekleşen 4 bin 212 doğal afetin ise yaklaşık 1,19 milyon can aldığı, 3,25 milyar insanı etkilediği ve yaklaşık 1,63 trilyon dolarlık ekonomik kayıpla sonuçlandığı belirtildi. Raporda, son 20 yılda Çin'de 577, ABD'de 467, Hindistan'da 321, Filipinler'de 304 ve Endonezya'da 278 afet meydana geldiği bilgisine yer verildi. En büyük doğal afetin 8'i Asya'da gerçekleşti. Son Güncelleme: 13 Ekim 2020 Salı 11:41
Rusya'da koronavirüs vaka ve ölümlerinde rekor. Rusya'da koronavirüs (COVID-19) salgınında son 24 saatte vaka sayısı 13 bin 868, ölü sayısı ise 244 artarak rekor kırdı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 13 bin 868 kişide virüsün görülmesiyle toplam COVID-19 vaka sayısı 1 milyon 326 bin 178'e çıktı. Ülkede son 24 saatte hayatını kaybedenlerin sayısı 244 artarak 22 bin 966, sağlığına kavuşanların sayısı 7 bin 550 artışla 1 milyon 31 bin 785 oldu. Rusya genelinde vaka sayısındaki günlük artış oranı yüzde 1’den yüzde 1,1’e yeniden çıkarken, yeni vakaların yüzde 28,1'inde belirti görülmedi. Toplam test sayısı 51 milyon 300 bini aştı Başkent Moskova’da son 24 saatte COVID-19 vaka sayısı 4 bin 618 artarak 339 bin 431'e, virüsten ölenlerin sayısı ise 58 artışla 5 bin 687'ye çıktı. Rusya İnsan Sağlığı ve Tüketici Haklarını Koruma Servisi, son 24 saatte 172 bin COVID-19 testinin yapılmasıyla şimdiye kadar yapılan test sayısının 51 milyon 300 bini geçtiğini bildirdi. Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Ülkede, dün 13 bin 592, 11 Ekim'de ise 13 bin 634 vaka görülmüştü. Son Güncelleme: 13 Ekim 2020 Salı 11:44
Katar 2027 itibarıyla yıllık 126 milyon ton LNG üretmeyi planlıyor. Katar Enerji İşlerinden Sorumlu Devlet Bakanı ve Qatar Petroleum'un CEO'su Saad bin Şeride el-Kabi, 2027 itibarıyla yıllık sıvılaştırılmış doğal gaz (LNG) üretimini 126 milyon tona çıkarmayı hedeflediklerini söyledi.. Katar haber ajansı QNA'ya göre, Kabi, Japonya'da düzenlenen 9. LNG Üreticileri ve Tüketicileri Konferansı'na videokonferans yöntemiyle katıldı. Kabi, konuşmasında ülkenin doğal gaz kaynaklarını geliştirmek ve dünyadaki LNG zincirinde lider olmak için çabaladıklarını, bu amaçla da 2027 itibarıyla yıllık LNG üretimini 126 milyon tona çıkarmayı hedeflediklerini belirtti. Kabi, daha fazla büyüme ve refah için LNG üreticileri ve tüketicileri arasındaki iş birliğinin önemine işaret etti. Yeni tip koronavirüsün hem can kayıplarına hem de ülkelerin arzu ettiği refah ve kalkınmayı gerçekleştirememelerine neden olduğunu belirten Kabi, bu zor zamanlarda Katar'ın ürettiği LNG'nin dünya pazarlarına akmaya devam ettiğini sözlerine ekledi. Katar, geçen yıl dünyada en fazla LNG ihraç eden ülkeydi BP 2020 Dünya Enerji İstatistik Görünümü Raporu'na göre Katar, geçen yıl dünyada en fazla LNG ihraç eden ülke olmuştu. Son Güncelleme: 13 Ekim 2020 Salı 10:44
Trump: Artık daha güçlüyüm, herkesi öpeceğim. Trump'ın günlerdir beklenen koronavirüs testi sonucu belli oldu. Doktoru Sean Conley, test sonucunun negatif olduğunu açıkladı. Seçim mitinglerine geri dönen Trump, artık bağışıklık kazandığını iddia ederek herkesi öpeceğini söyledi.. ABD Başkanı Donald Trump'ın koronavirüs test sonuçları belli oldu. Doktoru, Trump'a art arda yapılan koronavirüs test sonuçlarının "negatif" olduğunu duyurdu. Beyaz Saray, doktor Conley'in, Trump'ın son sağlık durumuna ilişkin hazırladığı notu basınla paylaştı. Doktoru Sean Conley, "Trump'ın şu anki durumuna karar vermek için antijen testleriyle birlikte, ek klinik ve laboratuvar verilerini de kullandık" açıklamasını yaptı. Conley, yaptıkları tetkiklerin ve ABD Hastalık Kontrol ve Önleme Merkezi'nin rehberliği sonucunda, Trump'ın diğer kişilere hastalık bulaştırmayacağı kanısında olduklarını vurguladı. Trump, "negatif" sonucunun açıklanmasından kısa süre sonra ilk seçim mitingini yaptı. Eskisinden daha güçlüyüm 3 Kasım'daki başkanlık seçimleri için kritik eyaletlerin başında gelen Florida'da seçmenlerine seslenen Trump, "Eskisinden daha güçlüyüm" sözlerini de burada da tekrarladı. "Şimdi benim bağışıklığım olduğunu söylüyorlar. Şu kalabalığa doğru yürüyeceğim. Oraya gidip erkekleri, güzel kadınları, herkesi öpeceğim. Kocaman bir öpücük vereceğim" dedi. Demokrat rakibi Joe Biden'a da yüklenen Trump, "Biden'ın sahipleri radikal küreselciler" diye konuştu. Trump'ın mitinginde, maske takmayanların çokluğu ve sosyal mesafe kurallarına uyulmaması ise eleştiri konusu oldu. Son Güncelleme: 13 Ekim 2020 Salı 09:36
Dünya genelinde Covid-19 vaka sayısı 38 milyonu aştı. Dünya genelinde yeni tip koronavirüs (Covid-19) vaka sayısı 38 milyonu geçti.. Covid-19 verilerinin derlendiği "Worldometer" internet sitesine göre, virüse yakalananların sayısı 38 milyon 43 bin 916'ya ulaştı. Vakaların en fazla görüldüğü ABD'de 8 milyon 37 bin 789 kişi Covid-19'a yakalandı. ABD'nin ardından en fazla vaka görülen ilk 10 ülke sırasıyla Hindistan (7 milyon 175 bin 880), Brezilya (5 milyon 103 bin 408), Rusya (1 milyon 312 bin 310), Kolombiya (919 bin 83), İspanya (918 bin 223), Arjantin (903 bin 730), Peru (851 bin 171), Meksika (821 bin 45), Fransa (743 bin 479) ve Güney Afrika (693 bin 359) oldu. Türkiye'de de vaka sayısı 337 bin 147'ye ulaştı. Çin'in Vuhan kentinde ortaya çıkan Covid-19, 200'den fazla ülke ve bölgeye yayıldı. Salgın nedeniyle dünya genelinde 1 milyon 85 bin 375 kişi hayatını kaybetti. Covid-19'a yakalanan 28 milyon 606 bin 252 kişi iyileşti, tedavisi süren 8 milyon 352 bin 289 aktif vaka bulunuyor. Son Güncelleme: 13 Ekim 2020 Salı 09:01
Afrika'da Covid-19'dan iyileşenlerin sayısı 1 milyon 318 bini aştı. Afrika kıtasında, yeni tip koronavirüs (Covid-19) salgınında iyileşenlerin sayısı 1 milyon 318 bini geçti.. Covid-19 verilerinin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 5 bin 961 artarak 1 milyon 593 bin 247 oldu. Salgın nedeniyle ölenlerin sayısı, 194 artışla 38 bin 326'ya ulaştı. Kıtada tedavisi süren 236 bin 588 vaka bulunurken, 1 milyon 318 bin 297 kişi virüsü yenmeyi başardı. Bugüne kadar Covid-19 kaynaklı en fazla can kaybı 17 bin 863 ile Güney Afrika, 6 bin 648 ile Mısır, 2 bin 636 ile Fas'ta görüldü. En fazla Covid-19 vakasının görüldüğü ilk üç ülke 693 bin 359 ile Güney Afrika, 153 bin 761 ile Fas ve 104 bin 62 ile Mısır oldu. Morityus'ta aktif Covid-19 vakası kalmazken Seyşeller ve Eritre'de Covid-19'a bağlı ölüm rapor edilmedi. Son Güncelleme: 13 Ekim 2020 Salı 08:04
ABD Başkanı Trump: Eskisinden daha güçlüyüm. ABD Başkanı Donald Trump, 3 Kasım'daki başkanlık seçimleri için kritik eyaletlerin başında gelen Florida'da yaptığı mitingde seçmenlerine seslenerek, "Eskisinden daha güçlüyüm." dedi.. ABD Başkanı Donald Trump, koronavirüse (Covid-19) yakalanması ve tedavisinin tamamlanmasının ardından ilk seçim mitingini Florida'nın Sanford kentinde yaptı. Covid-19 sürecinden birçok şey öğrendiğini belirten Trump, "Covid-19 sürecini atlattım. Şimdi benim bağışıklığım olduğunu söylüyorlar. Kendimi çok güçlü hissediyorum." diye konuştu. Demokrat rakibi Joe Biden'a yüklenen Trump, "Biden'ın sahipleri, radikal küreselciler." dedi. Trump, anketlerin aksine şu anda 4 yıl önceki seçimlerden daha yüksek oy oranına sahip olduklarını savunarak, "Demokratlar, ABD'yi komünist Küba'ya ya da sosyalist Venezuela'ya çevirmek istiyorlar." eleştirisinde bulundu. Öte yandan, Trump'ın mitinginde maske takmayanların çokluğu ve sosyal mesafe kurallarına uyulmaması da eleştiri konusu oldu. 1 Ekim Perşembe gününü 2 Ekim Cuma gününe bağlayan gece yeni tip koronavirüse yakalandığını duyuran Trump, 2 Ekim'de kaldırıldığı Walter Reed Askeri Hastanesinde 3 gece kaldıktan sonra geçen pazartesi taburcu edilmişti. Trump'ın doktoru Sean Conley, Florida'daki mitingden kısa süre önce Trump'ın arka arkaya günlerde yapılan yeni tip koronavirüs (Covid-19) testlerinin sonucunun "negatif" olduğunu duyurmuştu. Son Güncelleme: 13 Ekim 2020 Salı 03:48
Fransa'da 8 bin 505 yeni Covid-19 vakası. Fransa'da son 24 saatte 8 bin 505 kişiye yeni tip koronavirüs (Covid-19) tanısı konuldu.. Fransa Halk Sağlığı Kurumundan yapılan açıklamaya göre, ülkede 95 kişinin daha yaşamını yitirmesiyle toplam can kaybı sayısı 32 bin 825'e ulaştı. Fransa'da virüs bulaşan kişi sayısı son 24 saatte 8 bin 505 artışla 743 bin 479'a yükseldi. Son 7 günde 5 bin 350 kişi hastanelerde tedavi altına alındı, bunlardan 929'u yoğun bakımda yatıyor. Covid-19 testlerinin pozitif çıkma oranı ise yüzde 11,8'e ulaştı. Ülkede, 10 Ekim'de kayıtlara geçen 26 bin 896 vakayla salgının başlangıcından bu yana ülkede ve Avrupa'da en yüksek günlük vaka sayısı tespit edilmişti. Son Güncelleme: 13 Ekim 2020 Salı 01:56
Güney Afrika Cumhuriyeti'nde Covid-19'dan can kaybı 18 bine yaklaştı. Güney Afrika Cumhuriyeti'nde yeni tip koronavirüs (Covid-19) salgınında hayatını kaybedenlerin sayısı 17 bin 863'e yükseldi.. Güney Afrika Cumhuriyeti Sağlık Bakanlığının verilerine göre, ülkede vaka sayısı son 24 saatte 888 artarak 693 bin 359'a ulaştı. Ülkede son 24 saatte 83 kişinin daha hayatını kaybetmesiyle yaşamını yitirenlerin sayısı 17 bin 863'e çıktı. Bugüne kadar 4 milyon 418 bin 418 test yapıldı. Covid-19 vakalarından 624 bin 659'u ise iyileşti. En fazla vaka Gauteng bölgesinde görülürken, en az vaka ve ölüm Northern Cape bölgesinde kaydedildi. Güney Afrika Cumhuriyeti, Afrika'da Covid-19'un en fazla görüldüğü ülke olmayı sürdürüyor. Son Güncelleme: 13 Ekim 2020 Salı 01:23
Trump'ın koronavirüs testi negatif. ABD Başkanı Donald Trump'ın doktoru, Trump'a arka arkaya günlerde yapılan yeni tip koronavirüs (Covid-19) testlerinin sonucunun "negatif" olduğunu duyurdu.. Beyaz Saray, Trump'ın Doktoru Sean Conley'in Covid-19 tedavisine Beyaz Saray'da devam eden Trump'ın son sağlık durumuna ilişkin hazırladığı notu basınla paylaştı. Trump'ın son Covid-19 testleri hakkında kendisine çok sayıda soru geldiğine işaret eden Conley, "Trump'a arka arkaya günlerde Abbottt BinaxNOW antijen testiyle yapılan Covid-19 testlerinin sonucu negatif çıktı." ifadesini kullandı. Bu testin şu andaki durumunu belirlemek adına, Başkanın izolasyon döneminde kullanılmadığını belirten Conley, "Trump'ın şu anki durumuna karar vermek için antijen testleriyle birlikte, ek klinik ve laboratuvar veriyi de kullandık." açıklamasını yaptı. Conley, yaptıkları tetkiklerin ve ABD Hastalık Kontrol ve Önleme Merkezinin (CDC) rehberleri sonucunda, Trump'ın diğer kişilere hastalık bulaştırmayacağı kanısında olduklarını da vurguladı. 1 Ekim Perşembe gününü 2 Ekim Cuma gününü bağlayan gece yeni tip koronavirüse yakalandığını duyuran Trump, 2 Ekim Cuma günü kaldırıldığı Walter Reed Askeri Hastanesinde 3 gece kaldıktan sonra geçen pazartesi günü taburcu edilmişti. Son Güncelleme: 13 Ekim 2020 Salı 00:41
Trump'ın adayı Barrett'in Senatodaki onay oturumu başladı. ABD Başkanı Trump'ın Yüksek Mahkemeye aday gösterdiği Amy Coney Barrett'in Senatoda görülen onay oturumu başladı.. Demokrat ve Cumhuriyetçi senatörler yeni tip koronavirüs (Covid-19) salgını ve tedbir noktasında birbirleriyle münakaşaya girdi. Demokratlar'ın Barrett'e yönelik sert söylemleri dikkat çekti. Demokrat senatörler, Barrett'in Yüksek Mahkeme Yargıçlığı pozisyonuna uygunluğu ve adaylığının seçime sadece haftalar kala yapılması hakkında Trump ve Cumhuriyetçilere çeşitli suçlamalar yöneltti. Katolik olan Barrett'in aşırı muhafazakar olmasının alacağı kararlarda tarafsız olmasını engelleyeceği ileri sürüldü. Demokratlar'da "Obamacare" endişesi Demokratlar, Trump yönetiminin, kamuoyunda "Obamacare" olarak bilinen yurttaşlara devlet destekli sağlık sigortası ve bakımı sağlayan Hasta Koruma ve Ekonomik Bakım Yasası'nın iptali için Barrett'in özellikle seçildiğini ileri sürdü. Barrett'in adaylığı için "son derece tehlikeli siyasi bir hamle" tanımında bulunuldu. Trump hükümetinin, Kongrenin 2017'de çıkardığı vergi düzenlemesiyle sağlık sigortası yaptırmayanlar için öngörülen para cezasının ve sigorta zorunluluğunun ortadan kalkması nedeniyle söz konusu yasanın iptali için Anayasa Mahkemesine başvuruda bulunmasına atıfta bulunuldu. Barrett'in seçilmesinin bu yasa üzerinden sağlık hizmetli alan milyonlarca Amerikalıya risk oluşturduğu vurgulandı. Cumhuriyetçiler, Trump'ın yasal hakkı olduğunu savundu Barrett'e destek veren Cumhuriyetçi senatörler ise Başkan Trump'ın seçim gününe kadar anayasal kural çerçevesinde görevi başında olduğunu hatırlattı. Cumhuriyetçiler, Liberal eğilimli yargıç Ruth Bader Ginsburg'ün hayatını kaybetmesiyle boşalan koltuğa aday göstermesinin Trump'ın yasal hakkı olduğunu savundu. Cumhuriyetçiler, Barrett'in Yüksek Mahkemeye adaylığı konusunda teknik ve eğitimsel donanıma bir şey diyemeyen Demokratlar'ı, dini inancına yönelmekle suçladı. Cumhuriyetçi senatörler, Barrett'in kişisel inançlarının Amerikan değerlerine uyduğu ve adaylığıyla karıştırılmaması gerektiğini ifade etti. Salı ve çarşamba Barrett ve senatörler arasında "ikili sorgulama" olmak üzere devam edecek oturumda, perşembe dışarıdan tanıklar davet edilerek, adaylığına destek veya muhalefet olarak ifade verecek. Barrett'in adaylığı Trump için kritik Louisiana eyaletine bağlı New Orleans kentinde, 1972'de 7 çocuklu ailenin en büyük çocuğu olarak dünyaya gelen Barrett, liseyi bitirene kadar burada yaşadı. Tennessee eyaletindeki Rhodes College'da İngiliz edebiyatı bölümünü bitiren Barrett, tam burslu kazandığı Notre Dame Üniversitesi Hukuk Fakültesini 1997'de birincilikle bitirdi. Evli olan Barrett, akademik ve hukuk alanında birçok görevde bulundu. Barrett, 8 Mayıs 2017'de Başkan Trump tarafından 7'nci Bölge Temyiz Mahkemesi Yargıçlığı görevine aday gösterildi. 31 Ekim 2017'de Senatonun onayını alan Barrett, o tarihten itibaren görevini sürdürüyor. Barrett'in, oturumların ardından onaylanması ve seçim öncesinde mahkemedeki koltuğuna oturması durumunda Yüksek Mahkemedeki siyasi eğilim haritası, 5 muhafazakar yargıca karşı 3 liberal yargıç olarak biçimlenecek. Genel eğilimi muhafazakar olan Mahkeme Başkanı John Roberts'ın da bu denkleme eklenmesiyle yeni tablo muhafazakarlar lehine 6'ya 3 gibi net bir üstünlük anlamına geliyor. ABD siyasi tarihinde eşine az rastlanan bu durum, 3 Kasım'daki seçimlerin muhtemel bir kaosa dönüşmesi ve son karar için Yüksek Mahkemenin devreye girmesi durumunda Barrett'in çok kritik bir rol oynamasına imkan vermesi bekleniyor. Son Güncelleme: 13 Ekim 2020 Salı 00:24
DSÖ: Aşı aralıktan itibaren onaya sunulmaya hazır olabilir. Dünya Sağlık Örgütü (DSÖ), yeni tip koronavirüs (Covid-19) aşısının regülatörlerin onayına sunulmak üzere aralık ayı veya 2021'in başında hazır olacağını açıkladı.. DSÖ Genel Direktörü Dr. Tedros Adhanom Ghebreyesus, DSÖ'nün İsviçre'nin Cenevre kentindeki merkezinde video konferans yöntemiyle DSÖ salgın uzmanlarıyla toplantı düzenledi. Türkiye, ABD, Rusya, Çin ve İngiltere'deki aşı çalışmalarındaki son duruma ilişkin sorusunu, DSÖ bilim heyetinden başuzman Dr. Soumya Swaminathan ve DSÖ Genel Direktör Yardımcısı Dr. Mariangela Simao cevapladı. Dünyadaki aşı çalışmalarını yakından takip ettiklerini belirten Swaminathan, "Tüm dünyada gerçekleşen klinik deneylerdeki ilerlemeyi görmek gerçekten çok cesaret verici. Bildiğiniz gibi şu anda klinik deneylerin bazı aşamalarında yaklaşık 40 aşı adayımız var ve bunların 10'u son aşama olan FAZ-3 denemelerinde. Bunlar (son aşamadaki aşılar) bize aşıların hem etkinliği hem de güvenliği açısından bilgi verecek." dedi. Dr. Swaminathan, Covid-19 aşısının regülatörlerin onayına sunulmak üzere aralık ayı veya 2021'in başında hazır olacağını bildirdi. Bilim insanı Swaminathan, Covid-19 için pek çok adayı olmasının, etkili ve güvenli bir Covid-19 aşısı bulunma şansını artırdığına dikkati çekti. DSÖ Genel Direktör Yardımcısı ve İlaçlar ve Sağlık Ürünleri Sorumlusu Dr. Simao ise "Bu aşının, denemenin yapıldığı ülkede, deneye tabi tutulduğu ülkede ruhsatlandırılması gerekecek." dedi. Simao, DSÖ'nün Covid-19 aşısı için "ulusal regülatör makamlarla çok yakın çalıştığını belirterek, FAZ-3 denemelerinin fiilen sona ermesinden sonra yaygın bir aşılama için pek çok adım atılması gerektiğini kaydetti. Son Güncelleme: 13 Ekim 2020 Salı 02:09
DSÖ Genel Direktörü: Virüsün serbestçe dolaşmasına izin vermek ahlak dışıdır. Dünya Sağlık Örgütü (DSÖ) Genel Direktörü Ghebreyesus, salgınla mücadelede "sürü bağışıklığı" stratejisine ilişkin "Tam olarak anlayamadığımız tehlikeli bir virüsün serbestçe dolaşmasına izin vermek, basit bir şekilde ahlak dışıdır" dedi.. Ghebreyesus'un, DSÖ'nün İsviçre'nin Cenevre kentinde bulunan merkezinde, video konferans yöntemiyle DSÖ pandemi uzmanlarıyla toplantı düzenledi. Dünya genelinde son 4 gündür vaka sayılarında her gün yeni bir rekorun kırıldığını vurgulayan Ghebreyesus, "Birçok şehir ve ülke, hastaneye yatışlarda ve yoğun bakım doluluk oranlarında artış olduğunu bildiriyor." bilgisini paylaştı. Ghebreyesus, son günlerde virüsün yayılmasına izin vererek, sözde "sürü bağışıklığına ulaşma" kavramı hakkında bazı tartışmalar yaşandığına dikkati çekerek, aslında "sürü bağışıklığının" aşılama için kullanılan bir terim olduğunu vurguladı. "Örneğin, kızamığa karşı sürü bağışıklığı, nüfusun yaklaşık yüzde 95'inin aşılanmasını gerektirir." diyen Ghebreyesus, kalan yüzde 5'inin ise kızamığın aşılananlar arasında yayılmamasıyla korunacağına işaret etti. Ghebreyesus, "Diğer bir ifadeyle sürü bağışıklığı, insanları virüse maruz bırakarak değil, virüsten korumakla sağlanır." uyarısını yaptı. "Covid-19, ikinci kez bulaşıyor" uyarısı Salgınla mücadelede "sürü bağışıklığı" stratejisi uygulanması yönündeki görüşlere sert tepki gösteren Ghebreyesus, "Öncelikle, Covid-19 bağışıklığı hakkında yeterince bilgiye sahip değiliz. Halk sağlığı tarihinde hiçbir zaman bir pandemiye yanıt verme stratejisi olarak sürü bağışıklığı kullanılmamıştır. Bilimsel ve etik açıdan sorunludur." dedi. Covid-19'a yakalanan pek çok insanda ilk haftalarda "bağışıklık tepkisi" oluşacağını aktaran Ghebreyesus, ancak bu tepkinin ne kadar güçlü ve kalıcı olduğunu bilmediklerini söyledi. Ghebreyesus, "Bazı ipuçlarımız var ama resmin tamamını göremiyoruz. Ayrıca Covid-19 bulaşmış kişilerin, ikinci kez virüsü kaptığına dair bazı örnekler de var. Bu nedenle, virüsün kontrolsüz bir şekilde dolaşmasına izin vermek, gereksiz enfeksiyonlara, acı çekmeye ve ölüme izin vermek anlamına gelir." uyarısında bulundu. "Basit bir şekilde ahlak dışıdır" Covid-19'un sadece yaşlıları ve kronik rahatsızlığı olan insanları öldürmediğini, her yaştan kişinin bu virüs nedeniyle hayatını kaybettiğini vurgulayan Ghebreyesus, şunları kaydetti: "Tam olarak anlayamadığımız tehlikeli bir virüsün serbestçe dolaşmasına izin vermek, basit bir şekilde ahlak dışıdır. Bu bir seçenek değildir. Ancak pek çok seçeneğimiz var. Ülkelerin bulaşmayı kontrol etmek ve hayat kurtarmak için yapabileceği ve yaptığı birçok şey var. Bu, virüsün serbestçe dolaşmasına izin vermek ile toplumlarımızı kapatmak arasında bir seçim değil." Son Güncelleme: 12 Ekim 2020 Pazartesi 21:04
Microsoft seçimleri etkileyebilecek siber saldırı altyapısını engelledi. ABD merkezli teknoloji devi Microsoft, kasımda yapılacak başkanlık seçimlerini dolaylı olarak etkileyebilecek büyük çaplı siber saldırı altyapısını engellediğini duyurdu.. ABD merkezli teknoloji devi Microsoft'un internet sitesinden yapılan açıklamada, sanal suçluların genellikle fidye ve siber saldırı amacıyla kullandığı yazılım ağı olan Trickbot’un arkasındaki sunucuların tamamen kaldırıldığı belirtildi. Açıklamada, Trickbot'un sunucularıyla ilişkili IP adreslerini devre dışı bırakmak için federal mahkeme kararı alındığı ve söz konusu ağı, ortadan kaldırmak için dünyanın dört bir yanındaki telekom sağlayıcılarıyla çalışıldığı kaydedildi. Trickbot’un "hacker"lara kötü amaçlı yazılımları savunmasız bilgisayarlara ve ilgili cihazlara ulaştırma imkanı sunduğuna dikkat çekilen açıklamada, 3 Kasım’da yapılacak başkanlık seçimleriyle alakalı hizmet sağlayan site ve cihazların siber saldırılara maruz kalarak etkilenebileceği vurgulandı. "Altyapısını kestik" Microsoft Güvenlik Başkan Yardımcısı Tom Burt, "Trickbot üzerinden operasyon yapanların artık yeni enfeksiyonlar başlatamayacak veya bilgisayar sistemlerine bırakılmış olan fidye yazılımlarını etkinleştiremeyecek şekilde altyapısını kestik." ifadelerini paylaştı. Trickbot’un "Siyahilerin Hayatı Önemlidir" ve yeni tip koronavirüs (Kovid-19) gibi konularda kötü amaçlı yazılım içeren virüslü epostaları yaymak için de kullanıldığı uyarısı yapıldı. Microsoft yetkilileri, Trickbot'un 2016'dan beri dünya çapında 1 milyondan fazla bilgi işlem cihazına bulaştığını ve operatörlerinin hem hükümetler hem de suç örgütleri adına hareket ettiğini ancak kimliklerinin belirsizliğini koruduğunu kaydetti. Son Güncelleme: 12 Ekim 2020 Pazartesi 20:29
İngiltere'de yeni kısıtlamalar açıklandı. İngiltere Başbakanı Boris Johnson, yeni tip koronavirüs (Covid-19) salgınında vaka sayılarındaki artışının tehlikeli bir noktaya ulaştığını belirterek, "orta, yüksek ve çok yüksek" olmak üzere 3 yerel uyarı seviyesi oluşturduklarını duyurdu.. Johnson, Avam Kamarasında yaptığı açıklamada, virüsün yayılmasına izin verdikleri takdirde "engellenemez bir ölüm oranıyla" karşılaşacakları ve bu nedenle sağlık çalışanlarının diğer hastalarla ilgilenemeyeceği uyarısında bulundu. Ülke genelinde okulları ve iş yerlerini kapatmanın, insanlara evlerinde kalmalarını söylemenin mümkün olmadığına işaret eden Johnson, ikinci bir ulusal karantinanın doğru bir yöntem olmayacağını söyledi. Johnson, Covid-19 nedeniyle hayatını kaybeden birçok genç olduğuna dikkati çekerek virüsün yalnızca yaşlıları öldürdüğü düşüncesinin yanlış olduğunu belirtti. 3 aşamalı yerel Covid-19 uyarı seviyesi Johnson, yeni önlemler kapsamında yerel vaka oranlarına bağlı olarak İngiltere genelinde "orta", "yüksek" ve "çok yüksek" olmak üzere üç "Yerel Covid-19 Uyarı Seviyesi" oluşturduklarını söyledi. "Orta Uyarı Seviyesinin" ülkenin genelinde uygulanacağını kaydeden Johnson, buna göre "altı kişi kuralı" ile bar ve restoranların 22.00’den sonra kapalı olmaya devam edeceğini bildirdi. Johnson, "Yüksek Uyarı Seviyesinin" belirlendiği bölgelerde yaşayanların başka evlerde ve kapalı alanlarda diğer ailelerle sosyalleşmesinin engelleneceğini ve 6 kişi kuralının bu bölgelerdeki hanelerin özel bahçelerinde de geçerli olacağını aktardı. Johnson, Manchester ve Birmingham şehirlerinin yüksek uyarı seviyesinin olduğu bölgeler içerisine alındığını da bildirdi. "Çok Yüksek Uyarı Seviyesinin" vaka sayılarının çok hızlı arttığı ve Ulusal Sağlık Sisteminin (NHS) “dayanılmaz baskı” altında olabileceği bölgelerde geçerli olacağını kaydeden Johnson, bu bölgelerde evde ve dışarda sosyalleşmenin tamamen yasaklanacağını, barlar ve restoranların da kapalı olacağını açıkladı. Johnson, pazartesi gününe kadar ülke genelinde her bölgeye bir uyarı düzeyinin verileceğini sözlerine ekledi. Günlük 50 bin vakadan korkuluyor Avrupa'da Covid-19'dan en çok ölümün olduğu İngiltere'de vaka sayısı ağustostan itibaren yükselişe geçmişti. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, Covid-19 vakalarının her hafta 2 kat arttığına dikkati çekerek, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulunmuştu. Tedbirler Ülkede 24 Eylül'de yürürlüğe giren önlemler kapsamında, tüm bar ve restoranlar sadece masalara hizmet vermeye ve saat 22.00'den sonra kapanmaya başlamıştı. Perakende mağazaları, taksiler ve konaklama sektöründeki mekanlarda da maske takmanın zorunlu hale geldiği ülkede, düğünlere katılacak kişi sayısı da 30'dan 15'e düşürülmüştü. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmış, stadyumların 1 Ekim'de kısmen açılmasına ilişkin plan da rafa kaldırılmıştı. Önlemler kapsamında ayrıca maske takmama veya 6 kişi kuralına uymamanın cezası 2 kat artırılarak 200 sterline çıkarılmıştı. Son Güncelleme: 12 Ekim 2020 Pazartesi 19:36
Arap ülkelerinde koronavirüs kaynaklı can kayıpları arttı. Koronavirüs kaynaklı can kayıpları Umman'da 1046'ya, Kuveyt'te 664'e, Libya'da 644'e, Tunus'ta 478'e, Birleşik Arap Emirlikleri'nde (BAE) 446'a, Filistin'de 455'e yükseldi.. Umman Sağlık Bakanlığından yapılan açıklamaya göre, COVID-19 nedeniyle 8 kişi yaşamını yitirirken, 685 kişide daha virüs tespit edildi. Ülkede toplam can kaybı 1046'ya, vaka sayısı 106 bin 575'e, sağlığına kavuşan hasta sayısı ise 93 bin 222'ye yükseldi. Kuveyt Kuveyt Sağlık Bakanlığından yapılan yazılı açıklamada, ülkede son 24 saatte COVID-19 nedeniyle 6 kişinin vefat ettiği, 777 kişide virüs tespit edildiği aktarıldı. Açıklamada, ülkede toplam can kaybının 664'e, vaka sayısının 111 bin 893'ya çıktığı belirtilirken, sağlığına kavuşan kişi sayısının ise 103 bin 802 olduğu ifade edildi. Libya Libya hükümetine bağlı Hastalıklarla Mücadele Ulusal Merkezi, COVID-19 hastası 13 kişinin daha hayatını kaybettiğini, 1109 kişide de virüs tespit edildiğini duyurdu. Toplam can kaybının 644'e, vaka sayısının 43 bin 821'e yükseldiğine işaret edilen açıklamada, iyileşenlerin sayısının ise 24 bin 466'ya ulaştığı kaydedildi. Tunus Tunus Sağlık Bakanlığından yapılan açıklamada, COVID-19 nedeniyle 22 kişinin hayatını kaybettiği, 2 bin 312 kişinin enfekte olduğu duyuruldu. Açıklamada toplam can kaybının 478'e, vaka sayısının 32 bin 556'ya çıktığı kaydedilirken toplam iyileşen sayısına ilişkin bilgi verilmedi. Birleşik Arap Emirlikleri BAE Sağlık Bakanlığından yapılan yazılı açıklamaya göre, ülkede son 24 saatte bir kişi daha COVID-19 nedeniyle yaşamını yitirdi ve 1064 kişide virüs tespit edildi. Toplam can kaybının 446'ye yükseldiği ülkede, vaka sayısı 107 bin 293'e, sağlığına kavuşanların sayısı ise 98 bin 555'e çıktı. Katar Katar Sağlık Bakanlığından yapılan yazılı açıklamada ise 206 yeni vakaya rastlandığı belirtildi. Açıklamada, ülkedeki toplam can kaybı sayısı 220'e olarak zikredilirken, vaka sayısının 128 bin 191'e, iyileşen hasta sayısının ise 125 bin 176'ya yükseldiği aktarıldı. Filistin Filistin Sağlık Bakanlığından yapılan yazılı açıklamada, 10 kişinin daha COVID-19 nedeniyle yaşamını yitirdiği, 395 kişinin enfekte olduğu, 312 kişinin de iyileştiği ifade edildi. Söz konusu rakamların işgal ve abluka altındaki tüm Filistin topraklarını kapsadığına işaret edilen açıklamada, ülkede toplam can kaybının 455'e, vaka sayısının 55 bin 951'e yükseldiği aktarıldı. Açıklamada, 48 bin 719 kişinin ise hastalıktan kurtularak sağlığına kavuştuğu kaydedildi. Son Güncelleme: 12 Ekim 2020 Pazartesi 17:10
ABD'de can kaybı 220 bine yaklaştı. ABD'de koronavirüs salgınında ölenlerin sayısı 408 artarak 219 bin 708'e ulaştı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 43 bin 864 artışla 7 milyon 993 bin 215'e çıktı. Virüs nedeniyle yaşamını yitirenlerin sayısı ise 408 artarak 219 bin 708'e ulaştı. Ülkede iyileşenlerin sayısı 5 milyon 128 bini, yapılan test sayısı da 118 milyon 489 bini geçti. Eyaletlere bakıldığında 855 bin 389 vakayla California listenin başında bulunuyor. Bunu 835 bin 832 vakayla Texas ve 734 bin 491 vakayla Florida takip ediyor. Ölü sayısında ise New York eyaleti, 33 bin 379 can kaybıyla ilk sıradaki yerini koruyor. ABD'yi, en fazla vaka görülen ülkeler sıralamasında 7 milyon 133 bini geçen vakayla Hindistan ve 5 milyon 94 bin vakayı geride bırakan Brezilya izliyor. Son Güncelleme: 12 Ekim 2020 Pazartesi 17:04
İran'da rekor günlük can kaybı. İran'da koronavirüs (COVID-19) nedeniyle son 24 saatte 272 kişi hayatını kaybetti.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgını nedeniyle son 24 saatte 272 kişinin daha hayatını kaybettiğini ve 4 bin 206 yeni vaka tespit edildiğini belirtti. Lari, salgın kaynaklı toplam can kaybının 28 bin 816'ya, vaka sayısının da 504 bin 281'e çıktığını aktardı. Virüse yakalanan hastalardan 4 bin 533'ünün durumunun ağır olduğunu söyleyen Lari, şu ana kadar iyileşenlerin sayısının da 409 bin 121'e ulaştığı bilgisini verdi. Lari, ülkede toplam 4 milyon 340 bin 831 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletten 30'unun "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran ile Kum, Kazvin ve Elburz eyaletlerinde yeniden kısıtlamalara gidildi. Son Güncelleme: 12 Ekim 2020 Pazartesi 15:07
Fransa Başbakanı Castex: Güçlü bir ikinci dalganın içindeyiz. Fransa Başbakanı Jean Castex, koronavirüs salgınında güçlü bir ikinci dalgayı yaşadıklarını ve tedbirlerde artık daha fazla gevşeme olamayacağını belirtti.. Castex, France Info'nun canlı yayın programına katılarak salgına ilişkin açıklamalarda bulundu. Ülkede salgının seyrinin kötüleşmeye ve hastanelerde yoğun bakım ünitelerinde doluluk oranının artmaya devam ettiğini vurgulayan Castex, salgınla mücadele kapsamında 15 gün içerisinde yeni önlemler alınabileceğini söyledi. Castex, "Güçlü bir ikinci dalganın içindeyiz. Tedbirlerde artık daha fazla gevşeme olamaz." dedi. Bu ikinci dalganın Avrupa'da ve dünyada yaşandığına dikkati çeken Castex, ülkede bölgesel olarak sokağa çıkma kısıtlaması getirilebileceğini belirtti. Castex, Fransızları tedbirlere daha sıkı şekilde uymaya davet etti. Fransa'da, 10 Ekim'de kayıtlara geçen 26 bin 896 vakayla, salgının başlangıcından bu yana ülkede ve Avrupa'da en yüksek günlük vaka sayısı tespit edilmişti. Son Güncelleme: 12 Ekim 2020 Pazartesi 13:39
Mumbai'de elektrik kesintisinden milyonlarca kişi etkilendi. Hindistan'ın ticari başkenti Mumbai'de geniş çaplı elektrik kesintisi milyonlarca kişiyi etkiledi.. Hindustan Times'ın haberine göre, yetkililer, ana şebekeyle bağlantılı arızanın kesintiye yol açtığını açıkladı. Kesinti, Mumbai Metropolitan Bölgesi'nde birçok semti, Navi Mumbai ve Thane'i etkiledi, banliyö treni seferleri durdu, okullarda dersler ve sınavlar iptal edildi. Sosyal medyada kalabalıkların vagonlardan indiği ve en yakın istasyona ulaşmak için raylarda yürüdüğü anların görüntülerine yer verildi. Elektrik kesintisi en çok, koronavirüs hastalarının tedavi edildiği sağlık kuruluşları olmak üzere hastaneler için endişeye yol açtı. Yetkililer, hastane yönetimlerinden en az 8 saat jeneratörleri destekleyecek yakıtın temin edilmesini istedi. Yaklaşık 2 buçuk saatin ardından Thane ve Mulund gibi Mumbai'nin batı banliyölerine elektrik verilmeye başlanırken, Maharaştra Eyalet Elektrik İletim Şirketi (MSETCL), tüm bölgelere elektriğin yeniden verilmesinin 2 saat daha süreceğini açıkladı. Eyalet Başbakanı Uddhav Thackeray da olayla ilgili soruşturma başlatıldığını belirterek, yetkililerden halkın mağduriyetini giderecek düzenlemelerin yapılmasını talep etti. Son Güncelleme: 12 Ekim 2020 Pazartesi 13:30
Belçika'da COVID-19 vakalarındaki artış hız kesmiyor. Belçika'da yeni tip koronavirüse (COVID-19) yakalananların sayısı her gün yeni rekor kırarken günlük ortalama vaka sayısı 4 bini aştı.. Haftalık vakaların günlük ortalamasını yayımlayan Ulusal Halk Sağlığı Enstitüsü, 2-8 Ekim haftasında COVID-19 testi pozitif çıkan kişi sayısının günlük ortalamasının önceki haftaya göre yüzde 86 artarak 4 bin 154 olduğunu duyurdu. 11,4 milyon nüfuslu ülkede bugüne kadar 3,7 milyon test yapıldı. Virüse yakalanan sayısı 162 bin 258, hayatını kaybedenlerin sayısı 10 bin 191'e çıktı. Hastanelerde şu anda 1329 kişi COVID-19 tedavisi görüyor. Bu kişilerin 243'ü yoğun bakımda bulunuyor. Yetkililer, son günlerde yapılan her 5 COVID-19 testinden birinin pozitif çıktığını ifade ediyor. Acil olmayan ameliyatlar erteleniyor Artan vakalar Belçika'da hastanelerde doluluk oranını artırınca başka hastalıkların tedavisinde acil olmayan durumlarda ertelemeler başladı. Birçok hastanede acil olmayan ameliyatlar, muayeneler veya tedavilerin bir kısmı ertelendi. Başkent Brüksel, Liege ve Anvers'teki bazı hastanelerde acil olmayan hastaların üçte birinin tedavisinin ertelendiği belirtildi. Federal hükümet, hastanelerin yoğun bakım yataklarının yüzde 15'ini COVID-19 hastaları için ayırmasını istiyordu. Bazı hastanelerde yoğun bakım yataklarının yüzde 25'inde şimdiden COVID-19 hastalarının tedavi edildiği bildirildi. Sokağa çıkma kısıtlaması düşünülebilir Belçika'da kafe ve barların kapatılması gibi önlemler de henüz sonuç vermedi. Belçika hükümeti yetkilileri, durumun gidişine göre yeni bir genel sokağa çıkma kısıtlaması yasağının düşünülebileceğini belirtti. Belçika, son haftalarda artan vaka sayılarının ardından 100 bin kişide görülen enfeksiyonlu sayısı bakımından da Avrupa'da en kötü durumdaki ikinci ülke oldu. Avrupa Hastalık Önleme ve Kontrol Merkezi'nin verilerine göre, Belçika'da son iki haftada her 100 bin kişiden 364'ünde virüse rastlandı. Avrupa'da bu oranın en yüksek görüldüğü ülke 433 ile Çekya oldu. Çekya ve Belçika'yı Hollanda, İspanya, Fransa ve İngiltere takip ediyor. Son Güncelleme: 12 Ekim 2020 Pazartesi 12:18
Endonezya, AstraZeneca’dan 100 milyon doz koronavirüs aşısı alacak. Endonezya, İngiliz-İsveç ilaç şirketi AstraZeneca’nın geliştirdiği potansiyel yeni tip koronavirüs (COVID-19) aşısının alımı için anlaştı.. Ekonomi İşleri Koordinasyon Bakanı Airlangga Hartarto, yaptığı açıklamada, ülkede salgınla mücadele kapsamında AstraZeneca ile 100 milyon doz COVID-19 aşısının satın alımı konusunda anlaştıklarını belirtti. Hartarto, anlaşma çerçevesinde AstraZeneca ve Oxford Üniversitesinin ortak geliştirdiği aşı adayı için ay sonuna kadar yaklaşık 250 milyon dolar ödeme yapılacağını ifade etti. Daha önce Çinli ilaç şirketi Sinovoc Biotech ile yıl sonuna kadar 30 milyon doz aşı alımı için iş birliği yapan Endonezya’nın, aşı çalışmaları süren diğer Çinli ilaç şirketi Sinopharm’dan aşı temini konusunda da görüşmeleri devam ediyor. Bu arada Endonezya, devlete ait ilaç şirketi Bio Farma ortaklığında 11 Ağustos’ta, yaklaşık 2 bin gönüllüyle Sinovoc Biotech’in "CoronaVac" adıyla geliştirdiği COVID-19 aşı adayının üçüncü aşama klinik çalışmalarına başlamıştı. Aralık ya da ocak başında toplu aşılamanın başlamasını ümit eden hükümet, 2021 sonuna kadar da ülkede 180 milyona yakın kişinin aşılanmasını amaçlıyor. Son Güncelleme: 12 Ekim 2020 Pazartesi 11:57
Kim Jong Un ağlayarak halkından özür diledi. Kuzey Kore lideri Kim Jong Un, iktidardaki İşçi Partisi'nin 75'nci kuruluş yıldönümünde, yaşadıkları zorluklar nedeniyle halktan gözyaşları içinde özür diledi.. Kuzey Kore'de İktidardaki İşçi Partisinin 75. yıldönümü münasebetiyle hafta sonu askeri geçit töreni düzenlendi. Törende tarihi bir an yaşandı. Kuzey Koreli lider Kim Jong-un , koronavirüs salgınının şiddetlendirdiği çalkantılı dönemlerde ülkeye rehberlik edemediği için göz yaşları içinde halkından özür diledi. "Çabalarım sıkıntılardan kurtulmaya yetmedi" Korea Times'ta yer alan habere göre dedesi ve babasına atıf yapan Kim, "Tüm halkın güveni sayesinde, büyük yoldaşlarımız Kim Il-sung ve Kim Jong-il'in davasına sahip çıkma sorumluluğu bana verildi. Ama çabalarım ve samimiyetim, halkımızı hayatlarındaki sıkıntılardan kurtarmaya yetmedi. Halkımız bana güvendi, gökyüzü kadar yüksek, denizler kadar derin umutlarını bana bağladı. Ama ben bunlara yeteri kadar yanıt veremedim. Bunun için çok üzgünüm" dedi. Kim, konuşmasının önemli bir bölümünü, alışılmışın dışında Kuzey Kore halkının çektiği sıkıntılarına ayırdı, "büyük zorluklar", "sayısız sıkıntılar" ve "görülmemiş felaketler"den söz etti. Koronavirüs salgınıyla ekonomik zorlukların iyice ağırlaştığı ülkenin en büyük ticaret ortağı Çin'le ticareti büyük oranda düştü. Pyongyang Ocak'ta Çin sınırını kapatmış ve bir koronavirüs vakası bile bildirmemişti. Uzmanlar, hiç vaka olmadığı iddiasını inandırıcı bulmuyor. Son Güncelleme: 12 Ekim 2020 Pazartesi 11:43
Mehmetçik Resulayn'da öğrencileri zırhlı araçlarla okula taşıyor. Türkiye ile eş zamanlı olarak eğitimin başladığı Barış Pınarı Harekatı bölgesindeki Resulayn'da öğrenciler eğitim gördükleri okullara Türk Silahlı Kuvvetleri'ne ait zırhlı araçlarla taşınıyor.. Türk Silahlı Kuvvetleri geçen yıl 9 Ekim'de, sınır güvenliğini sağlamak ve Suriyelilerin geri dönüşünü desteklemek amacıyla Barış Pınarı Harekatı'nı başlattı. Harekat kapsamında TSK ve Suriye Milli Ordusu unsurları tarafından kısa süre içerisinde Resulayn ve Tel Abyad, terör örgütü işgalinden kurtarıldı. Harekat ile Resulayn ve Tel Abayd arasındaki 120 kilometrelik hat, teröristlerden temizlendi ve binlerce Suriyeli zorunlu olarak terk ettikleri topraklarına geri döndü. 409 okul onarıldı Türk Silahlı Kuvvetleri'nin yaşamın normalleşmesine yönelik çalışmalar yürüttüğü Tel Abyad ile Resulayn'da, yıllarca ara verilen eğitimin de yeniden başlaması için okulların onarılması kararı alındı. Türkiye'nin yaptığı onarım çalışmaları kapsamında bazıları terör örgütü tarafından karargaha dönüştürülen, bazıları ise yakılıp, yıkılarak tahrip edilen 409 okulun tadilatı yapıldı. Okulların onarımının tamamlanması ile yıllarca eğitim alamayan öğrenciler, tekrar ders başı yaptı. Böylece iki kent ve kırsalındaki okullarda görevlendirilen 2 bin 163 öğretmen, 40 bin 530 öğrenciye eğitim vermeye başladı. Öğrenciler zırhlı araçlarla okullara taşınıyor Koronavirüs salgını nedeniyle eğitime ara verilen Suriye'nin terör örgütlerinden arındırılan Barış Pınarı Harekatı bölgesinde derslere, Türkiye ile eş zamanlı olarak başlandı. Resulayn'ın kırsal bölgesinde yaşayan ve Mirekiş köyündeki okulda eğitim gören öğrenciler, okullarına zırhlı araçlarla taşınıyor. Öğrencilerin eğitimden mahrum kalmaması için Türk Silahlı Kuvvetleri'ne ait zırhlı araçlar, öğrencileri köylerindeki evlerinden alıp, Mirekiş köyündeki okullarına ulaştırıyor. Evlerinden alınan ve eğitimlerinin tamamlanmasının ardından yemek ikramı yapılan öğrenciler, köylerine de yine zırhlı araçlar ile Türk askerinin güvenlik önlemleri arasında ulaştırılıyor. Eğitim gören öğrenciler, yeniden ders başı yapmanın mutluluğunu yaşarken, veliler ise çocuklarının tadilatı yapılan okullara ulaşmasını zırhlı araçlar ile gerçekleştiren Türk askerine teşekkür etti. Son Güncelleme: 12 Ekim 2020 Pazartesi 14:31
Rusya'da son 24 saatte 13 binden fazla vaka görüldü. Rusya'da koronavirüs vaka sayısı 13 bin 592 artarak 1 milyon 312 bin 310'a yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 13 bin 592 kişi virüse yakalandı ve böylece şimdiye kadar COVID-19 vaka sayısı 1 milyon 312 bin 310'a çıktı. Günlük vaka sayısı iki gündür 13 binin üzerinde seyrediyor. Ülkede son 24 saatte iyileşenlerin sayısı 3 bin 793 artarak 1 milyon 24 bin 235'e, yaşamını yitirenlerin sayısı ise 125 artışla 22 bin 722'e ulaştı. Rusya genelinde yeni vakaların yüzde 26,2'sinde hastalık belirtileri görünmezken, vaka sayısındaki günlük artış oranı yüzde 1,1’den yüzde 1’e indi. Toplam test sayısı 51 milyon 100 bini aştı Başkent Moskova’da son 24 saatte COVID-19 vaka sayısı 4 bin 395 artarak 334 bin 813'e, hayatını kaybedenlerin sayısı ise 34 artışla 5 bin 629'a yükseldi. Rusya İnsan Sağlığı ve Tüketici Haklarını Koruma Servisi, son 24 saatte 409 bin COVID-19 testinin yapıldığını ve toplam test sayısının 51 milyon 100 bini geçtiğini duyurdu. Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Ülkede, dün 13 bin 634 vakanın görülmesiyle rekor yaşanmıştı. Rusya'da 1 Eylül'de yeni eğitim öğretim yılı başlamış, okullarda maske ve sosyal mesafe zorunluluğu getirilmemişti. Son Güncelleme: 12 Ekim 2020 Pazartesi 11:32
Biden, bağışlarda Trump'ı geride bıraktı. ABD'de başkanlık seçimlerine 1 aydan az süre kala Demokrat aday Joe Biden, seçim kampanyası kapsamında topladığı bağışlarla Cumhuriyetçi rakibi Donald Trump'ı geride bıraktı.. Ülkede 3 Kasım'da yapılacak 59. Başkanlık Seçimleri'ne kısa zaman kalmasıyla artan heyecan, adayların seçim kampanyalarına yapılan bağışlara da yansıdı. Söz konusu bağışlar adayların seçim kampanyalarının finansmanında önemli rol oynarken, seçim anketlerinde önde görünen Demokrat Parti adayı, eski Başkan Yardımcısı Biden, topladığı bağışlarla Cumhuriyetçi Parti'nin adayı Trump'ın önüne geçti. Trump, Biden ile sanal bir tartışmaya katılmayacağını açıkladı 2020 seçimleri için toplanan bağışlar 3 milyon doları aştı Washington merkezli bağımsız sivil toplum kuruluşu Center for Responsive Politics'in son verilerinden derlenen bilgilere göre, 2020 seçimleri için yapılan bağışların toplam tutarı 3 milyon doları aştı. Demokrat Parti'nin adayı Biden'ın seçim kampanyası için bu zamana kadar 708,5 milyon dolarlık bağış yapılırken, Cumhuriyetçi Parti'nin adayı Trump için yapılan bağışlar 595 milyon dolar seviyesinde kaldı. Biden'ın kampanyasına en büyük mali destek siyasi gruplardan geldi. Demokrat ve liberal gruplar Biden'a toplamda 81,1 milyon dolar bağışta bulundu. Emekliler ise 53,9 milyon dolarlık bağışla Biden'a en çok mali desteği veren ikinci grup oldu. İş dünyası da Biden'dan mali desteği esirgemedi. Borsa ve yatırım çevrelerinin Biden'ın seçim kampanyasına yaptığı bağışların tutarı 51 milyon doları geçti. Ayrıca, hukuk, eğitim, emlak, kamu, sağlık ve medya sektörlerinden de Biden'ın kampanyasına finansman desteği sağlandı. Biden'a en fazla bağış California'dan geldi Ülkede Biden'a en fazla bağışın yapıldığı eyalet California oldu. Demokrat adaya yapılan bağışların yüzde 20,6'sı California'dan, yüzde 13,3'ü New York'tan, yüzde 8,1'i Washington DC'den, yüzde 5,8'i Massachusetts'ten ve yüzde 52,2'si diğer eyaletlerden geldi. Biden'ın seçim kampanyasına bağışta bulunanların demografik özelliği incelendiğinde, Demokrat Parti'nin adayına mali destek verenlerin yüzde 53,8'ini erkekler, yüzde 46,2'sini ise kadınların oluşturduğu görüldü. Öte yandan, Biden'ın kampanyasına sunulan katkının yüzde 37'den fazlasını 200 doların altındaki bağışlar oluşturdu. Trump ve Biden'ın ilk canlı yayın tartışmasında tansiyon yükseldi Emekliler, Trump'ı bağışlarla destekledi Cumhuriyetçi aday Trump'ın seçim kampanyasına ise en büyük mali desteğin emeklilerden gelmesi dikkati çekti. Emekliler, Trump'ın seçim kampanyası için toplam 127,7 milyon dolarlık bağışta bulundu. Emeklilerin ardından Trump'a en çok bağış desteği sağlayanlar 35,6 milyon dolarla Cumhuriyetçi ve muhafazakar siyasi gruplar oldu. Başkan olmadan önce emlak sektöründe faaliyet gösteren Trump'ı mali açıdan en çok destekleyen üçüncü grup ise 16,7 milyon dolarla emlak sektöründen bağışçılar oldu. Finans, enerji, borsa ve yatırım ile iş çevreleri de Trump'ın seçim kampanyasına katkıda bulunan diğer gruplar arasında yer aldı. Trump'ın bağışçılarının yüzde 62,7'si erkek ABD'de Cumhuriyetçi aday Trump'a en fazla bağışın yapıldığı eyalet Texas oldu. Trump için yapılan bağışların yüzde 12,1'i Texas'tan, yüzde 11,6'sı California'dan, yüzde 11,6'sı Florida'dan, yüzde 5,9'u Virginia'dan ve yüzde 58,7'si diğer eyaletlerden geldi. Cumhuriyetçi Parti'nin adayı Trump'ın bağışçıları arasında erkeklerin yoğunlukta olduğu görüldü. Trump'ın seçim kampanyasına bağış yapanların yüzde 62,7'sini erkekler, yüzde 37,3'ünü ise kadınlar oluşturdu. Trump'a yapılan bağışların yüzde 52,8'i 200 doların altındaki bireysel bağışlardan oluştu. Son Güncelleme: 12 Ekim 2020 Pazartesi 11:17
Hindistan'da son 24 saatte 816 kişi hayatını kaybetti. Yeni tip koronavirüs (COVID-19) salgınında son 24 saatte Hindistan'da 816 kişi hayatını kaybetti, toplam vaka sayısı 7 milyon 120 bin 538'e çıktı.. Hindistan Sağlık Bakanlığından yapılan açıklamaya göre, ülkede 816 kişinin daha yaşamını yitirmesiyle COVID-19'dan ölenlerin sayısı 109 bin 150'ye yükseldi. Hindistan'da son 24 saatte 66 bin 732 yeni COVID-19 vakası tespit edildi, toplam vaka sayısı 7 milyon 120 bin 538'e çıktı. Ülkede, şimdiye kadar virüse rastlanan 6 milyon 149 bin 535 kişi iyileşti. COVID-19 verilerinin derlendiği "Worldometer" internet sitesine göre, Hindistan, dünyada en fazla vaka görülen 2'inci ülke konumunda bulunuyor. Son Güncelleme: 12 Ekim 2020 Pazartesi 08:25
Trump BAE Veliaht Prensi El Nahyan ile görüştü. ABD Başkanı Donald Trump, Birleşik Arap Emirlikleri (BAE) Veliaht Prensi Muhammed bin Zayed El Nahyan ile Orta Doğu'daki son durumu değerlendirdi.. Beyaz Saray Sözcü Yardımcısı Judd Deere, Trump ile El Nahyan arasındaki telefon görüşmesine ilişkin yazılı açıklama yaptı. Açıklamaya göre El Nahyan, Donald Trump ile eşi Melania Trump'ın yeni tip koronavirüsü (Covid-19) atlatması dolayısıyla memnuniyetini dile getirdi, Trump ise El Nahyan'a iyi dilekleri için teşekkür etti. Covid-19 salgınına ilişkin son durumun da ele alındığı bildirilen açıklamada, "Trump, İbrahim Anlaşması'nın imzalanması sürecindeki liderliği dolayısıyla Veliaht Prensi tebrik etti ve bölgedeki diğer ülkelerin de aynı yolu izlemesini teşvik etmesi için Veliaht Prense çağrıda bulundu." ifadesine yer verildi. ABD himayesinde İsrail ile normalleşme dalgası ABD Başkanı Trump, 13 Ağustos'ta İsrail ile BAE'nin ve 11 Eylül'de İsrail ile Bahreyn'in "ilişkilerini tamamen normalleştirmek" için anlaşmaya vardıklarını duyurmuştu. 15 Eylül'de Beyaz Saray'da düzenlenen resmi törende, İsrail ile BAE ve Bahreyn arasında "ilişkilerin normalleştirilmesine" yönelik anlaşmalar imzalanmıştı. Son Güncelleme: 11 Ekim 2020 Pazar 23:18
COVID-19 cam yüzeylerde ve banknotlarda 28 gün bulaşıcı kalabiliyor. Yeni tip koronavirüsün (Kovid-19) banknot, telefon ekranı ve paslanmaz çelik üzerinde 28 gün bulaşıcılığını koruyabildiği açıklandı.. Avustralya Ulusal Bilim Ajansı CSIRO'nun bulguları, COVID-19'un yüzeylerde sanıldığından daha uzun süre enfekte etme özelliğini kaybetmediğini ortaya koydu. CSIRO'nun araştırması, yeni tip koronavirüsün "oldukça güçlü" olduğunu, cep telefonu ekranları gibi cam yüzeylerde ve kağıt para üzerinde, neredeyse oda sıcaklığı olan 20 derecede 28 gün kalabildiğini gösterdi. Sonuçları "Virology Journal" dergisinde yayımlanan araştırmada, virüsün daha yüksek sıcaklıklara daha kısa süre dayandığı, bazı yüzeylerde 40 derecenin üzerinde 24 saatte bulaşıcılık özelliğini yitirdiği gözlendi. COVID-19'un ayrıca pürüzsüz yüzeylerde daha uzun süre kaldığı, kumaş gibi pürüzlü yüzeylerde 14 gün geçtikten sonra bulaşıcılık özelliğine sahip virüse rastlanmadığı görüldü. CSIRO Başkanı Dr Larry Marshall, "Virüsün gerçekte yüzeylerde ne kadar uzun süre kaldığını belirlemek, yayılımını daha doğru öngörmemizi ve azaltmamızı, halkımızı korumakta daha iyi iş çıkarmamızı sağlar." ifadelerini kullandı. Araştırma kapsamında yürütülen deneylerin, ultraviyole ışının etkisini ortadan kaldırmak amacıyla karanlıkta yürütüldüğü belirtildi. Güneş ışığının virüsü hızla etkisiz hale getirdiği belirtiliyor. Daha önce yapılan laboratuvar çalışmaları, COVID-19'un, banknotlar ve cam yüzeylerde 2 ila 3 gün, plastikte ve paslanmaz çelikte 6 güne kadar kalabildiğini ortaya koymuştu. Son Güncelleme: 11 Ekim 2020 Pazar 22:39
KKTC'de cumhurbaşkanlığı seçimi ikinci tura kaldı. KKTC'de ikinci tura kalan cumhurbaşkanlığı seçiminde Başbakan Ersin Tatar ve Cumhurbaşkanı Mustafa Akıncı yarışacak.. YSK Başkanı Narin Ferdi Şefik, kurul merkezinde düzenlediği basın toplantısında, tüm oyların sayıldığını, cumhurbaşkanlığı seçiminin 18 Ekim'de yapılacak ikinci tura kaldığını ve en yüksek oyu alan Tatar ve ikinci sıraya yerleşen Akıncı'nın yarışa hak kazandığını kaydetti. Kovid-19 salgını nedeniyle oy kullanma işlemleri sırasında gerekli tedbirlerin başarıyla uygulandığını belirten Şefik, seçimlere katılımın yüzde 58,21 olarak gerçekleştiğini bildirdi. Türk Ajansı Kıbrıs'ın aktardığı henüz resmi olmayan YSK sonuçlarına göre, geçerli oyların yüzdelik dağılımı şöyle: UBP Genel Başkanı ve Başbakan Ersin Tatar: 32,34 Bağımsız aday Cumhurbaşkanı Mustafa Akıncı: 29,84 Cumhuriyetçi Türk Partisi Genel Başkanı Tufan Erhürman: 21,67 Bağımsız aday Başbakan Yardımcısı ve Dışişleri Bakanı Kudret Özersay: 5,74 Yeniden Doğuş Partisi Genel Başkanı Erhan Arıklı: 5,36 Demokrat Parti Lefkoşa Milletvekili Serdar Denktaş: 4,20 Milliyetçi Demokrasi Partasi adayı Fuat Çiner : 0,30 Bağımsız aday Arif Salih Kırdağ: 0,25 Bağımsız aday Alpan Uz: 0,14 Bağımsız aday Mustafa Ulaş: 0,06 Bağımsız aday Ahmet Boran: 0,07 YSK verilerine göre, seçimlerde 198 bin 957 seçmenin 115 bin 806'sı 738 sandıkta oy kullandı. Seçimde 7'si bağımsız 11 aday yarıştı. Bugünkü seçim, KKTC'de en çok adayın katıldığı cumhurbaşkanlığı seçimi olarak tarihe geçti. Kıbrıs Türk halkı, 1974'ten bu yana 10'uncu kez cumhurbaşkanını seçmek üzere sandığa gitti. Anayasa değişikliğine "hayır" sonucu çıktı YSK Başkanı Şefik, yüksek mahkeme yargıçlarının sayısının artırılmasını öngören anayasa değişikliği için yapılan halk oylamasının da kesin olmayan sonuçlarını paylaştı. Buna göre sandığa giden vatandaşlardan anayasa değişikliği için oy kullananların yüzde 49,87'si "evet", yüzde 50,13'ü "hayır" dedi. Şefik, 283 farkla halk oylamasının "hayır"la neticelendiğini kaydetti. Son Güncelleme: 11 Ekim 2020 Pazar 23:23
Irak'ta son 24 saatte 62 kişi koronavirüsten öldü. Irak'ta yeni tip koronavirüs (COVID-19) nedeniyle hayatını kaybedenlerin sayısı 62 artarak 9 bin 852'ye yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 62 kişi daha yaşamını yitirdi ve 2 bin 206 yeni vaka tespit edildi. Böylece virüs kaynaklı toplam can kaybı 9 bin 852'ye, vaka sayısı da 402 bin 330'a çıktı. İyileşen sayısı ise 3 bin 827 artarak 336 bin 157'ye ulaştı. Son Güncelleme: 11 Ekim 2020 Pazar 17:17
ABD'de 582 kişi daha koronavirüsten öldü. ABD'de koronavirüs (COVID-19) salgınında ölenlerin sayısı 582 artarak 219 bin 300'e ulaştı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 50 bin 742 artışla 7 milyon 949 bin 351'e çıktı. Virüs nedeniyle yaşamını yitirenlerin sayısı 582 artarak 219 bin 300'e ulaştı. Ülkede iyileşenlerin sayısı 5 milyon 90 bini, yapılan test sayısı da 117 milyon 631 bini geçti. Eyaletlere bakıldığında 852 bin 666 vakayla California listenin başında bulunuyor. Bunu 832 bin 928 vakayla Texas ve 728 bin 921 vakayla Florida takip ediyor. Ölü sayısında ise New York eyaleti, 33 bin 377 can kaybıyla ilk sıradaki yerini koruyor. Son Güncelleme: 11 Ekim 2020 Pazar 17:15
İsrail güçlerinden mülteci kampına baskın: 12 Filistinli yaralandı. İsrail askerleri, işgal altındaki Batı Şeria'da yer alan bir mülteci kampına düzenledikleri baskında 12 Filistinliyi yaralarken biri kadın 3 kişiyi gözaltına aldı.. İsrail güçlerinin Ramallah kenti yakınındaki el-Amari kampına baskın düzenlediği belirtildi. İsrail askerlerinin baskına tepki gösteren Filistinlilere karşı gerçek ve plastik mermi kullandığı ifade edildi. Filistin Sağlık Bakanlığından yapılan yazılı açıklamada, İsrail güçlerinin 10 Filistinliyi gerçek mermiyle, 2 kişiyi de plastik mermiyle yaraladığı dile getirilirken, yaralıların durumunun ciddi olmadığı kaydedildi. Görgü tanıkları, İsrail askerlerinin baskın sırasında aynı aileden biri kadın 3 kişiyi gözaltına aldığını aktardı. Öte yandan İsrail ordusundan yapılan yazılı açıklamada, el-Amari kampına düzenlenen baskın sırasında bir İsrail askerinin kendi silahından çıkan kurşunla ayağından hafif şekilde yaralandığı belirtildi. Son Güncelleme: 11 Ekim 2020 Pazar 16:02
İran'ın Ahvaz kentinde patlama: 4 ölü. İran'ın Huzistan eyaletine bağlı Ahvaz kentindeki bir evde doğal gaz sıkışması nedeniyle meydana gelen patlamada 4 kişi hayatını kaybetti, 5 kişi yaralandı.. Mehr Haber Ajansı'na konuşan, Ahvaz Sağlık Bilimleri Üniversitesi Acil Durum ve Kaza Yönetimi Başkanı Ferheng Kerebendi, "Ahvaz kentinin Amiri bölgesindeki bir evde doğal gaz patlaması nedeniyle 4 kişi hayatını kaybetti." dedi. Kerebendi, patlama nedeniyle yaralanan 5 kişinin ise hastaneye kaldırıldığını kaydetti. Patlamanın yaşandığı evin yıkıldığı ve çevre binalarda maddi hasara sebebiyet verdiği belirtildi. Son Güncelleme: 11 Ekim 2020 Pazar 15:03
İran'da 251 kişi daha koronavirüsten öldü. İran'da koronavirüs nedeniyle hayatını kaybedenlerin sayısı son 24 saatte 251 artarak 28 bin 544 oldu.. Sağlık Bakanlığı Sözcüsü Sima Sadat Lari, yaptığı açıklamada COVID-19 salgını nedeniyle son 24 saatte 251 kişinin daha hayatını kaybettiğini ve 3 bin 822 yeni vaka tespit edildiğini belirtti. Lari, salgın kaynaklı toplam can kaybının 28 bin 544'e, vaka sayısının da 500 bin 75'e çıktığını aktardı. Virüse yakalanan hastalardan 4 bin 482'sinin durumunun ağır olduğunu söyleyen Lari, şu ana kadar iyileşenlerin sayısının da 406 bin 389'a ulaştığı bilgisini verdi. Lari, ülkede toplam 4 milyon 312 bin 514 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletten 30'unun "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidildi. Son Güncelleme: 11 Ekim 2020 Pazar 14:45
İran Atom Enerjisi Kurumu Başkanı Salihi COVID-19'a yakalandı. İran Cumhurbaşkanı Yardımcısı ve Atom Enerjisi Kurumu Başkanı Ali Ekber Salihi, yeni tip koronavirüse (COVID-19) yakalandı.. Tasnim Haber Ajansı'na göre, İran Atom Enerjisi Kurumu tarafından yapılan yazılı açıklamada, "3 Ekim günü Salihi'nin test sonucu pozitif çıkmıştı. O günden bu yana evinde karantinada bulunmaktadır." ifadeleri kullanıldı. Söz konusu açıklamada, 71 yaşındaki Salihi'nin şu an durumunun iyi olduğu ve resmi görevini evinden sürdürdüğü belirtildi. Bugün sabah saatlerinde, bir diğer Cumhurbaşkanı Yardımcısı, Planlama ve Bütçe Kurumu Başkanı Muhammed Bakır Nubaht sosyal medya hesabından yaptığı paylaşımda, kendisinin COVID-19'a yakalandığını duyurmuştu. Can kaybı 28 bin 293'e ulaştı İran Sağlık Bakanlığından yapılan açıklamaya göre, ülkede dün itibarıyla virüs kaynaklı can kaybı 28 bin 293'e, vaka sayısı da 496 bin 253'e ulaştı. Son Güncelleme: 11 Ekim 2020 Pazar 13:25
Belçika'da COVID-19 vakaları rekor seviyede. Koronavirüs salgınından en fazla etkilenen ülkelerden Belçika'da yeni vaka sayısı, salgının en şiddetli görüldüğü bahar aylarını katlayarak rekor seviyeye ulaştı.. Haftalık istatistiklerin günlük ortalamasını yayımlayan Ulusal Halk Sağlığı Enstitüsünün verilerine göre, 1-7 Ekim haftasında COVID-19 vaka sayılarının günlük ortalaması, önceki haftaya kıyasla yüzde 89 artarak 3 bin 750 oldu. Belçika'da 7 Ekim günü COVID-19 testi pozitif çıkan kişi sayısı, 6 bin 83 ile salgının başından bu yana en yüksek seviyeye ulaştı. Bahar aylarında bu sayılar en fazla 2 bin 500 civarındaydı. Ülkede bugüne kadar 3,7 milyon test sonucunda COVID-19 teşhisi konulan kişi sayısı 156 bin 931 olurken bu kişilerden 10 bin 175'i hayatını kaybetti. Hastaneye yatırılan kişi sayısı da 120'ye yükseldi. Hastanelerde şu anda 1257 kişi tedavi görüyor, bu kişilerin 226'sı yoğun bakımda tutuluyor. Son Güncelleme: 11 Ekim 2020 Pazar 12:40
Rusya'da rekor vaka artışı. Rusya'da koronavirüs vaka sayısı son 24 saatte 13 bin 634 artarak 1 milyon 298 bin 718'e ulaştı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte virüs kaynaklı ölenlerin sayısı 149 artarak 22 bin 597'ye, sağlığına kavuşanların sayısı da 4 bin 240 artışla 1 milyon 20 bin 442'ye ulaştı. Rusya genelinde vaka sayısındaki günlük artış oranı yüzde 1’den yüzde 1,1’e çıkarken, yeni vakaların yüzde 26,3'ünde belirti görülmedi. Başkent Moskova’da son 24 saatte COVID-19 vaka sayısı 4 bin 501 artarak 330 bin 418'e, virüsten ölenlerin sayısı ise 35 artışla 5 bin 595'e çıktı. Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Ülkede dün 12 bin 846 vaka tespit edilmişti. Rusya'da 1 Eylül'de yeni eğitim öğretim yılı başlamış, okullarda maske ve sosyal mesafe zorunluluğu getirilmemişti. Son Güncelleme: 11 Ekim 2020 Pazar 12:38
BM: Yemen'de her beş kişiden birinde ruhsal bozukluk bulunuyor. Birleşmiş Milletler Nüfus Fonu (UNFPA), Yemen'de her beş kişiden birinin ruhsal bozuklukları olduğunu açıkladı.. UNFPA Yemen Ofisi'nin Dünya Ruh Sağlığı Günü münasebetiyle yaptığı yazılı açıklamada, ülkedeki her beş kişiden birinin ruhsal bozukluğu olduğu belirtildi. Açıklamada, yeni tip koronavirüs (Kovid-19) ve ülkede yaklaşık altı yıldır devam eden savaş nedeniyle bu sayının daha da fazla olabileceğine dikkati çekildi. Ülkede nüfus başına düşen psikiyatr yüzdesinin yetersiz olduğu belirtilen açıklamada ayrıca salgın nedeniyle az sayıdaki akıl ve ruh sağlığı merkezlerinden bazılarının kapatılmasıyla durumun daha da kötüleştiği kaydedildi. İnsani yardım çalışmalarında etkin aktörlerin finans desteğini düşürmeyi planladığına işaret edilerek, bu yıl ruh sağlığı alanında daha fazla yardım yapılması çağrısında bulunuldu. UNFPA enformasyon sorumlusu Fehmiye el-Fetih, yaptığı açıklamada, fonun kadın koruma programı (tıbbi, psikolojik ve yasal) ve psikolojik destek programları için 2020 sonuna kadar 9 milyon dolara ihtiyacı olduğunu söyledi. Fetih, ekim sonuna kadar desteğin sağlanmaması durumunda İbb, Taiz ve Hadramevt dahil olmak üzere bazı illerde hizmet veren 21 psikolojik destek merkezinin kapatılacağı konusunda uyardı. Yemen'de sadece 50 kayıtlı psikiyatr var Birleşmiş Milletler Kalkınma Programı, yaptığı açıklamada Yemen'de sadece 50 kayıtlı psikiyatrın olduğu belirtildi. Uzun süredir siyasi istikrarsızlığın hüküm sürdüğü Yemen, İran destekli Husiler ile hükümete bağlı güçler arasında çatışmalara sahne oluyor. Yemen'de Husiler Eylül 2014'ten bu yana başkent Sana ve bazı kentlerin kontrolünü elinde bulunduruyor. Suudi Arabistan öncülüğündeki koalisy on güçleri de Mart 2015'ten beri Husilere karşı Yemen hükümetine destek veriyor. Son Güncelleme: 11 Ekim 2020 Pazar 11:31
Dünya genelinde koronavirüse yakalanan kişi sayısı 37 milyon 475 bini geçti. Çin'in Wuhan kentinde ortaya çıkan ve dünya geneline yayılan COVID-19 salgınında toplam vaka sayısı 37 milyon 475 bini geçti.. Vaka sayısı, dünya genelinde 37 milyon 475 bin 839'a çıkarken, virüs saptanan 28 milyon 117 bin 60 kişi sağlığına kavuştu. Ayrıca tedavisi devam eden 8 milyon 281 bin 185 vaka bulunuyor. En fazla vaka ve ölümün görüldüğü ABD'de 7 milyon 945 bin 505 kişide COVID-19 tespit edildi, salgın nedeniyle 219 bin 282 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: Hindistan (7 milyon 53 bin 806), Brezilya (5 milyon 91 bin 840), Rusya (1 milyon 285 bin 84), Kolombiya (902 bin 747), İspanya (890 bin 367), Arjantin (883 bin 882), Peru (846 bin 88), Meksika (814 bin 328), Fransa (718 bin 873), Güney Afrika (690 bin 896), İngiltere (590 bin 844), İran (496 bin 253), Şili (479 bin 595), Irak (400 bin 124), Bangladeş (377 bin 73), İtalya (349 bin 494), Suudi Arabistan (338 bin 944), Filipinler (336 bin 926), Türkiye (334 bin 31), Endonezya (328 bin 952), Almanya (323 bin 453) ve Pakistan (318 bin 932) ABD'nin yanı sıra ölü sayısı 10 bini geçen ülkeler ise şöyle sıralandı: Brezilya (150 bin 236), Hindistan (108 bin 371), Meksika (83 bin 642), İngiltere (42 bin 760), İtalya (36 bin 140), Peru (33 bin 223), İspanya (32 bin 929), Fransa (32 bin 637), İran (28 bin 293), Kolombiya (27 bin 660), Arjantin (23 bin 581), Rusya (22 bin 454), Güney Afrika (17 bin 673), Şili (13 bin 272), Ekvador (12 bin 188), Endonezya (11 bin 765) ve Belçika (10 bin 175). Son Güncelleme: 11 Ekim 2020 Pazar 10:34
İran Cumhurbaşkanı Yardımcısı Nubaht, koronavirüse yakalandı. İran Cumhurbaşkanı Yardımcısı ve Planlama ve Bütçe Kurumu Başkanı Muhammed Bakır Nubaht, COVID-19 testinin pozitif çıktığını duyurdu.. Twitter hesabından yaptığı paylaşımda Nubaht, "Bazı belirtiler üzerine bir sağlık merkezine müracat ettim. COVID-19 test sonucum pozitif çıktı." dedi. Nubaht, şu an durumunun iyi olduğunu fakat doktor gözetimi altında olduğunu kaydetti. Çin'den dünyaya yayılan COVID-19, İran'da ilk olarak 19 Şubat'ta Kum kentinde görülmüş, ardından ülkenin tamamına yayılmıştı. İran Sağlık Bakanlığından yapılan açıklamaya göre, ülkede dün itibarıyla virüs kaynaklı can kaybı 28 bin 293'e, vaka sayısı da 496 bin 253'e ulaştı. Son Güncelleme: 11 Ekim 2020 Pazar 10:03
KKTC halkı Cumhurbaşkanını seçmek için sandık başında. Kuzey Kıbrıs Türk Cumhuriyeti (KKTC) halkı, Cumhurbaşkanı seçimi için sandık başında. 7'si bağımsız 11 adayın yarışacağı seçimde Cumhurbaşkanı seçilmek için yüzde 50'nin üzerinde oy almak gerekiyor.. Kıbrıs Türk halkı gelecek 5 yıl görev yapacak cumhurbaşkanını belirlemek üzere saat 08.00'den itibaren sandık başına gitmeye başladı. Vatandaşlar, cumhurbaşkanlığı seçiminin yanı sıra, yüksek mahkeme yargıçlarının sayısının artırılmasını öngören anayasa değişikliği için de oy kullanıyor. Oy kullanma işlemi saat 18.00'e kadar sürecek ve kayıtlı 198 bin 867 seçmenin 738 sandıkta oy kullanabilecek. Oy verme işlemlerinin tamamlanmasının ve sandıkların kapanmasının ardından sayıma geçilecek. Bu yıl seçim sandıklarında Yüksek Seçim Kurulunun (YSK) görevlendirdiği toplam 2 bin 658 kişi görev yapıyor. YSK, bu akşam önce Cumhurbaşkanlığı, ardından da Anayasa değişikliği halkoylaması sonuçlarını açıklayacak. Her iki sonucun da saat 22.00’ye kadar netleşmesi hedefleniyor. Öte yandan, seçmenlerin yeni tip koronavirüs (Kovid-19) önlemleri kapsamında maske ve eldiven kullanarak oy kullandığı görüldü. Görevliler, seçmenlere dezenfektan kullanmaları uyarısında da bulundu. Kıbrıs Türk halkı, 1974'ten bu yana 10'uncu kez cumhurbaşkanını seçmek üzere sandığa gidiyor. 11 aday yarışıyor Seçimde 7'si bağımsız 11 aday yarışıyor. Seçimde Cumhurbaşkanı Mustafa Akıncı, Ulusal Birlik Partisi (UBP) Genel Başkanı ve Başbakan Ersin Tatar, Cumhuriyetçi Türk Partisi (CTP) Genel Başkanı Tufan Erhürman, Yeniden Doğuş Partisi (YDP) Genel Başkanı Erhan Arıklı'nın yanı sıra bağımsız aday olarak Başbakan Yardımcısı ve Dışişleri Bakanı Kudret Özersay ve Demokrat Parti (DP) Lefkoşa Milletvekili Serdar Denktaş yarışıyor. Diğer yandan Alpan Uz, Mustafa Ulaş, Ahmet Boran ve Arif Salih Kırdağ bağımsız olarak, Fuat Çiner ise Milliyetçi Demokrasi Partisi'nin adayı olarak yarışa katıldı. Bugünkü seçim, KKTC'de bugüne kadar en çok adayın katıldığı cumhurbaşkanlığı seçimi olacak. Son Güncelleme: 11 Ekim 2020 Pazar 08:55
Trump, COVID-19'a yakalanmasının ardından ilk kez bir etkinliğe katıldı. ABD Başkanı Donald Trump, yeni tip koronavirüse (COVID-19) yakalanmasının ve tedavisinin ardından ilk kez kamuya açık bir etkinliğe katılarak yüzlerce Amerikalı ile buluştu.. ABD Başkanı Donald Trump, Beyaz Saray'ın bahçesinde düzenlenen etkinlikte, ülkenin farklı yerlerinden gelen yüzlerce destekçisine "kanun ve düzeni sağlamayı sürdüreceği" vaadinde bulundu. Konuşma yapacağı balkona gelişinde yüzünde maske olduğu görülen Trump, konuşmasına başlamadan hemen önce maskesini çıkardı. "Kendimi çok iyi hissediyorum" Trump, "Kendimi çok iyi hissediyorum. Yeniden büyük seçim mitinglerine başlayacağız çünkü ülkemizin sosyalist bir ülke olmasına izin veremeyiz" diye sözlerine başlayarak Demokrat rakibi Joe Biden'a yüklendi. Çeşitli konu başlıklarında Demokratların ABD'ye zarar verdiklerini ve buna karşılık kendi yönetiminde ülkenin toparlandığını savunan Trump, sık sık "4 yıl daha" sloganları arasında "Bu seçimleri kazanacağız" vurgusu yaptı. Trump, son dönemde ABD'de yaşanan şiddet olaylarına değinerek, "Biden daha kanun ve düzen laflarını ağzına bile alamıyor, polislerimizi nasıl koruyacak" sözleriyle rakibini eleştirdi. Kritik eyaletlerde kendisinin önde olduğunu savunan ABD Başkanı, anketlerde açıklanan rakamların gerçeği yansıtmadığını ileri sürdü. 100 bin doz için yarım milyar dolar Trump'ın tedavisi için antikor kokteyli kullanıldı. 3 gün sonra yürüyerek hastaneden çıkan Trump, Tedavisinde kullanılan antikor kokteylini de "mucize" olarak tanımladı, antikor bağışında bulunmak istediğini söyledi. Washington yönetimi, antikor kokteylinden daha fazla üretilmesi için kolları sıvadı. İngiltere merkezli AstraZeneca firmasından 100 bin doz sipariş edildi. Şirkete bunun karşılığında 486 milyon dolar ödenecek. Son Güncelleme: 11 Ekim 2020 Pazar 06:09
ABD'de günlük vaka sayısı yeniden 50 binin üzerine çıktı. ABD'de günlük yeni tip koronavirüs (COVID-19) vaka sayısı, yaklaşık 2 ayın ardından ilk kez 3 gün üst üste 50 binin üzerine çıktı.. Maryland merkezli John Hopkins Üniversitesi tarafından yapılan açıklamaya göre, cuma günü ülkede günlük pozitif vaka sayısı 57 bin 420 olarak tespit edildi. Günlük vaka sayısı, 7 Ekim'de 50 bin 341, 8 Ekim'de ise 56 bin oldu. Böylece, 2 ayın ardından 3 gün üst üste 50 binin üzerinde vaka belirlendi. Benzer sonuçlar, en son 12 Ağustos'ta 57 bin, 13 Ağustos'ta 51 bin ve 14 Ağustos'ta 64 bin olarak kayıtlara geçmişti. ABD'de perşembe günü en az 22 eyalet 1000'den fazla yeni vaka bildirirken, ülkenin günlük pozitif vaka sayısı ortalamasının bir önceki haftaya göre yüzde 12 arttığı ifade edildi. Vaka sayısının en yüksek seviyede seyrettiği Florida'da, eylül ayı sonunda barların ve restoranların tamamen açılmasıyla artış trendinin hızlandığı görüldü. COVID-19 kaynaklı can kaybı bakımından ilk sırada bulunan New York eyaletinde ise hafta içinde vaka artışının hızlanması nedeniyle geçici olarak kapatılması yönünde karar alınan okul sayısı 169'a çıkmış, artışın yoğun olduğu bölgelerdeki ibadet yerlerinde en fazla 10 kişinin bir arada bulunmasına izin verileceği açıklanmıştı. Son Güncelleme: 10 Ekim 2020 Cumartesi 23:14
Arap ülkelerinde can kayıpları artıyor. Yeni tip koronavirüs (COVID-19) sebebi ile Ürdün'de 15, Kuveyt'te 6, Libya'da 2 kişi daha hayatını kaybederken Katar'da vaka sayısı arttı.. Ürdün Sağlık Bakanlığından yapılan yazılı açıklamada, ülkede COVID-19'dan 15 kişinin daha yaşamını yitirdiği, 1235 vaka tespit edildiği, 139 kişinin de sağlığına kavuştuğu belirtildi. Toplam can kaybının 181'e, vaka sayısının 23 bin 998'e, iyileşen sayısının da 6 bin 50'ye ulaştığı aktarıldı. Kuveyt Kuveyt Sağlık Bakanlığından yapılan yazılı açıklamada, COVID-19 nedeniyle 6 kişinin vefat ettiği, 492 kişide virüs tespit edildiği, 698 kişinin de iyileştiği aktarıldı. Açıklamada, ülkede toplam can kaybının 655'e, vaka sayısının 110 bin 568'e çıktığı belirtilirken sağlığına kavuşanların ise 102 bin 722'e yükseldiği aktarıldı. Libya Libya hükümetine bağlı Hastalıklarla Mücadele Ulusal Merkezi 2 kişinin yaşamını yitirdiğini, 318 kişide de virüs tespit edildiğini açıkladı. Toplam can kaybının 623'e, vaka sayısının 41 bin 686'ya, iyileşenlerin sayısının ise 23 bin 791'e ulaştığı kaydedildi. Katar Katar Sağlık Bakanlığı da 178 kişide virüs tespit edildiğini, 208 kişinin de iyileştiğini açıkladı. Son verilerle ülkede vaka sayısı 127 bin 778'e, iyileşen sayısı ise 124 bin 767'ye yükseldi. Katar'da salgının başından bu yana 219 kişi yaşamını yitirdi. Son Güncelleme: 10 Ekim 2020 Cumartesi 21:22
Suudi Arabistan'da COVID-19 kaynaklı can kaybı 5 bini geçti. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 22 artarak 5 bin 18'e yükseldi.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 22 kişi daha yaşamını yitirdi ve 405 yeni vaka tespit edildi. Son verilerle virüs kaynaklı can kaybı 5 bin 18'e, vaka sayısı da 338 bin 944'e çıktı. Sağlığına kavuşan hasta sayısının ise 324 bin 737 olduğu açıklandı. Son Güncelleme: 10 Ekim 2020 Cumartesi 21:14
ABD'de koronavirüsten ölenlerin sayısı 218 bin 718'e çıktı. ABD, COVID-19 salgınının merkezi ve en fazla can kaybının görüldüğü ülke olmayı sürdürüyor. Salgınında ölenlerin sayısı 218 bin 718'e yükseldi.. Yeni tip koronavirüs dünya genelinde etkisini artırarak sürdürüyor. Dünya genelinde virüs nedeniyle 1 milyon 73 bin 149 kişi yaşamını yitirdi. Vaka sayısı, dünya genelinde 37 milyon 139 bin 607'ye çıkarken, virüs saptanan 27 milyon 912 bin 550 kişi sağlığına kavuştu. Ayrıca tedavisi devam eden 8 milyon 153 bin 908 vaka bulunuyor. Dünyada COVID-19'a yakalananların sayısı 37 milyonu aştı ABD'de son 24 saatte 60 bin 72 kişi hayatını kaybetti COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 60 bin 72 artışla 7 milyon 898 bin 609'a çıktı. Virüs nedeniyle yaşamını yitirenlerin sayısı 901 artarak 218 bin 718'e ulaştı. Ülkede iyileşenlerin sayısı 5 milyon 65 bini, yapılan test sayısı da 116 milyon 530 bini geçti. En çok vaka California'da Eyaletlere bakıldığında 849 bin 552 vakayla California listenin başında bulunuyor. Bunu 829 bin 453 vakayla Teksas ve 728 bin 921 vakayla Florida takip ediyor. Ölü sayısında ise New York eyaleti, 33 bin 372 can kaybıyla ilk sıradaki yerini koruyor. ABD'yi, en fazla vaka görülen ülkeler sıralamasında 6 milyon 980 bini aşkın vakayla Hindistan ve 5 milyon 57 bin vakayı geride bırakan Brezilya izliyor. Son Güncelleme: 10 Ekim 2020 Cumartesi 17:38
Pompeo: Çin, Hindistan sınırına 60 bin asker konuşlandırdı. ABD Dışişleri Bakanı Mike Pompeo, Çin'in Hindistan'ın kuzey sınırına on binlerce asker konuşlandırdığını söyledi.. Pompeo, Fox News'e yaptığı açıklamada, Çin'e karşı geliştirilen ittifakın 3 üyesi Avustralya, Hindistan ve Japonya'nın Çin Komünist Partisinin tehdidi altında olduğunu savundu. Hafta başında ABD, Avustralya, Hindistan ve Japonya ittifakı (Quad) kapsamındaki görüşmeler için Tokyo'da bulunan Pompeo, "Hindistan, kuzey sınırında 60 bin Çin askerinin olduğunun farkında." ifadesini kullandı. Pompeo açıklamasında ayrıca Çin'in yeni tip koronavirüs salgınına yanıtını eleştirdi, bu ülkeyi fikri mülkiyeti çalmakla suçladı. ABD Dışişleri Bakanı, Tokyo'daki toplantıdan önce Çin'in "tehditkar askeri faaliyetlerine" karşı İndo-Pasifik bölgesi ülkelerine birlik çağrısı yaparak "Dünya uzun zamandır Çin tehdidi altında. Şimdi bu konuyu ciddi bir şekilde ele almak zorundayız. Zayıflık gösterirseniz, karşılığını alırsınız." demişti. Haziranda 20 Hint askeri ölmüştü Çin-Hindistan sınırında 15 Haziran'da 20 Hint askerinin ölümüyle sonuçlanan çatışmaya neden olan ve bölgede tansiyonu yükselten süreç, Çin askerlerinin mayıs başında 3 noktadan Ladakh bölgesine girmesi, burada çadır ve askeri karakollar kurmasıyla başlamıştı. Hindistan Savunma Bakanlığından 31 Ağustos'ta yapılan açıklamada, Çin ordusunun, 29 Ağustos gecesi "statükoyu değiştirmeye yönelik provokatif askeri eylemlerde bulunduğu ve bölgedeki açmazın çözümü yolunda daha önce askeri ve diplomatik angajmanlarda varılan uzlaşıyı ihlal ettiği" belirtilmişti. Çin Dışişleri Bakanlığı Sözcüsü Cao Lician ise 31 Ağustos'ta konuya ilişkin yaptığı açıklamada, Çin ordusunun 2 ülke arasındaki Fiili Kontrol Hattı'na riayet ettiğini bildirerek, "askerlerin kesinlikle sınırı geçmediğini" ifade etmişti. Hindistan Savunma Bakanı Rajnath Singh ve Çinli mevkidaşı Vey Fınghı, 4 Eylül'de Moskova'da Şanghay İşbirliği Örgütü toplantısı çerçevesinde bir araya gelmişti. Hindistan Savunma Bakanlığından yapılan açıklamada, toplantıda her 2 ülkenin gerilimi daha fazla artıracak veya durumu daha da karmaşıklaştıracak adımlar atmama konusunda anlaştığı kaydedilmişti. Çin ve Hindistan, eylül ayında sınır bölgesine daha fazla asker konuşlandırmama konusunda uzlaşmıştı. Son Güncelleme: 10 Ekim 2020 Cumartesi 13:46
Dünyada COVID-19'a yakalananların sayısı 37 milyonu aştı. Çin'in Hubey eyaletine bağlı Vuhan kentinde ortaya çıkan ve dünya geneline yayılan yeni tip koronavirüs (COVID-19) salgınında toplam vaka sayısı 37 milyon 139 bini geçti.. Koronavirüs salgını dünyaya yayılmaya devam ediyor. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 73 bin 149 kişi yaşamını yitirdi. Vaka sayısı, dünya genelinde 37 milyon 139 bin 607'ye çıkarken, virüs saptanan 27 milyon 912 bin 550 kişi sağlığına kavuştu. Ayrıca tedavisi devam eden 8 milyon 153 bin 908 vaka bulunuyor. En fazla vaka ve ölümün görüldüğü ABD'de 7 milyon 894 bin 478 kişide COVID-19 tespit edildi, salgın nedeniyle 218 bin 648 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (6 milyon 979 bin 423), Brezilya (5 milyon 57 bin 190), Rusya (1 milyon 285 bin 84), Kolombiya (894 bin 300), İspanya (890 bin 367), Arjantin (871 bin 468), Peru (843 bin 355), Meksika (809 bin 751), Fransa (691 bin 977), Güney Afrika (688 bin 352), İngiltere (575 bin 679), İran (492 bin 378), Şili (477 bin 769), Irak (397 bin 780), Bangladeş (375 bin 870), İtalya (343 bin 770), Suudi Arabistan (338 bin 539), Filipinler (336 bin 926), Türkiye (332 bin 382), Endonezya (324 bin 658), Almanya (320 bin 478) ve Pakistan (318 bin 266)" ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (149 bin 692), Hindistan (107 bin 416), Meksika (83 bin 507), İngiltere (42 bin 679), İtalya (36 bin 111), Peru (33 bin 158), İspanya (32 bin 929), Fransa (32 bin 583), İran (28 bin 98), Kolombiya (27 bin 495), Arjantin (23 bin 225), Rusya (22 bin 454), Güney Afrika (17 bin 547), Şili (13 bin 220), Ekvador (12 bin 175), Endonezya (11 bin 677) ve Belçika (10 bin 151)." Son Güncelleme: 10 Ekim 2020 Cumartesi 13:34
İran'da COVID-19 önlemleri artırılıyor. İran Cumhurbaşkanı Hasan Ruhani, koronavirüs tedbirleri kapsamında maske takmayanlara, virüse yakalandığını gizleyenlere ve sağlık protokollerine uymayan iş yerlerine 50 bin tümenden bir milyon tümene varan cezalar verileceğini açıkladı.. Koronayla Ulusal Mücadele Kurulu, başkent Tahran'da Cumhurbaşkanı Ruhani başkanlığında toplandı. Ruhani, toplantıda salgına karşı önlemler kapsamında alınan yeni kararları duyurdu. Halka evden çıkarken maske takmaları çağrısında bulunan Ruhani, maske takmayanlara 50 bin tümen (12,5 TL), COVID-19'a yakalandığını gizleyerek sağlık kurallarına uymayanlara 200 bin tümen (50 TL), maske kullanmayan taksi şoförlerine 100 bin tümen (25 TL) ve maskesiz bindirdikleri her yolcu için de 20 bin tümen (5 TL) para cezası uygulanacağını söyledi. Uymayanlara para cezası Ruhani, sağlık protokollerine uymayan esnafın önce uyarılacağını, ardından ilk merhalede 300 bin tümen, ikinci merhalede bir milyon tümen para cezası verileceğini, üçüncü aşamada ise iş yerinin kapatılacağını ifade etti. İran Esnaf Odaları İnceleme ve Denetleme Kurumunun açıklamasına göre, şu ana kadar 979 bin 302 sağlık denetiminin gerçekleştirildiği ülkede protokollere uymayan 1861 iş yeri kapatıldı. Son Güncelleme: 10 Ekim 2020 Cumartesi 12:43
KKTC halkı 11 adaylı yarışta cumhurbaşkanını seçecek. Kuzey Kıbrıs Türk Cumhuriyeti'nde (KKTC) halk, yeni cumhurbaşkanını seçmek üzere yarın sandık başına gidecek.. Normal şartlarda 26 Nisan'da yapılması gereken ancak yeni tip koronavirüs (COVID-19) salgını sebebiyle KKTC Cumhuriyet Meclisi tarafından ertelenen cumhurbaşkanlığı seçimi yarın yapılacak. Kıbrıs Türk halkı, 5 yıl görev yapacak cumhurbaşkanını seçmek üzere, 1974'ten sonra 10'uncu kez sandığa gidecek. Cumhurbaşkanlığı seçiminin yanı sıra, yüksek mahkeme yargıçlarının sayısının artırılmasını öngören anayasa değişikliği için da halk oylaması yapılacak. Yüksek Seçim Kurulu (YSK), pazar günü kayıtlı 198 bin 867 seçmenin 738 sandıkta oy kullanabileceğini açıkladı. Cumhurbaşkanlığı seçimi ve halk oylaması için oy verme işlemi sabah 08.00'de başlayacak ve saat 18.00'de bitecek. Sonuçların aynı gün saat 22.00'ye kadar açıklanması bekleniyor. KKTC'de seçim sistemi KKTC'de cumhurbaşkanlığı seçimi 5 yılda bir yapılıyor. Ülkede 18 yaşını bitirmiş her KKTC vatandaşı, seçme ve halk oylamasına katılma hakkına sahip. Seçilme yaşı ise milletvekilliği için 25, cumhurbaşkanlığı için 35 olarak belirlenmiş durumda. Anayasa'nın 99'uncu maddesine göre, KKTC'de cumhurbaşkanlığı seçimlerine katılan adayın kazanabilmesi için kullanılan geçerli oyların salt çoğunluğunu alması gerekiyor. Adayların hiçbiri salt çoğunluğu sağlayamazsa seçim 7 gün sonra en çok oy alan iki aday arasında yineleniyor ve ikinci turda en çok oy alan aday cumhurbaşkanı seçiliyor. En çok adayın yarıştığı seçim Seçimde 7'si bağımsız 11 aday yarışacak. Çekişmeli geçmesi beklenen seçimde Cumhurbaşkanı Mustafa Akıncı, Ulusal Birlik Partisi (UBP) Genel Başkanı ve Başbakan Ersin Tatar, Cumhuriyetçi Türk Partisi (CTP) Genel Başkanı Tufan Erhürman, Yeniden Doğuş Partisi (YDP) Genel Başkanı Erhan Arıklı'nın yanı sıra bağımsız aday olarak Başbakan Yardımcısı ve Dışişleri Bakanı Kudret Özersay ve Demokrat Parti (DP) Lefkoşa Milletvekili Serdar Denktaş yarışacak. Diğer yandan Alpan Uz, Mustafa Ulaş, Ahmet Boran ve Arif Salih Kırdağ bağımsız olarak, Fuat Çiner ise Milliyetçi Demo krasi Partisinin adayı olarak yarışa katılacak. Yarınki seçim, KKTC'de bugüne kadar en çok adayın katıldığı cumhurbaşkanlığı seçimi olacak. Sadece 3 adayın yarıştığı 1990 cumhurbaşkanlığı seçimleri ise en az adaylı seçim olarak tarihe geçmişti. En çok kazanan isim Rauf Denktaş Rauf Denktaş, Kıbrıs Türk halkı tarafından 6 kez getirildiği cumhurbaşkanlığı makamına en fazla seçilen kişi unvanını taşıyor. Kıbrıs Türk halkı, 13 Şubat 1975'te kurulan Kıbrıs Türk Federe Devleti Başkanlığı için 1976'da ve 1981'de yapılan seçimlerde Denktaş'ı devlet başkanlığı görevine g etirdi. Denktaş, 15 Kasım 1983'te kurulan ve kurucusu olduğu KKTC'de 1985, 1990, 1995 ve 2000 yıllarında yapılan cumhurbaşkanlığı seçimlerde sandıktan çıkan isim oldu. 2005'te Mehmet Ali Talat, 2010'da Derviş Eroğlu ve 2015'teki iki turlu seçimde ise Mustafa Akıncı cumhurbaşkanı seçildi. Sadece 3 kadın aday çıktı 1974'ten bugüne sadece 3 kadın aday Kıbrıs Türk halkının cumhurbaşkanlığı görevine talip oldu. Buna göre, 1976, 1981 ve 1985'te Servet Sami Dedeçay, 2005'te Zehra Cengiz ve 2015'te ise Sibel Siber, cumhurbaşkanlığı seçimi için adaylığını açıkladı.< br> 3 seçim ikinci tura kaldı Kıbrıs Türk siyasi tarihinde, bugüne dek 3 cumhurbaşkanlığı seçimi ikinci tura kaldı. Kurucu Cumhurbaşkanı Denktaş ile KKTC'nin 3'ncü Cumhurbaşkanı Derviş Eroğlu, 1995 seçimlerine ikinci tura kalırken, Denktaş ipi göğüsleyen isim oldu. Denktaş ile Eroğlu, 2000'deki seçimde de ikinci tura kalırken, Eroğlu'nun adaylıktan çekilmesi üzerine ikinci tur yapılmadı ve Denktaş'ın zaferi ilan edildi. 2015'teki seçimde ise ikinci tura Eroğlu ve Akıncı kalırken, sandıktan Akıncı çıktı. COVID-19 önlemleri alınacak Bu yıl yapılacak seçim, COVID-19 salgını nedeniyle önceki yıllara göre farklı bir atmosferde geçecek. YSK, halkın oy kullanmaya gelirken kendini güvende hissetmesi için bir dizi önlem alacağını açıkladı. Bu yıl seçim sandıklarında YSK'nın görevlendirdiği toplam 2 bin 658 kişi görev yapacak. Seçmenler, oyunu kullanmak için sandık kurullarının odasına maskeyle girebilecek ve görevliler seçmenlere eldiven verecek. Görevliler, COVID-19 tedbirlerinin uygulanması ve oy kullanma sırasında yoğunluluk yaşanmamasına dikkat edecek. Salgın önlemleri çerçevesinde bu seçimde, seçmen kartı dağıtılmadı. Seçmenler, nerede oy kullanabileceklerini http://secim.mahkemeler.net/neredeoy.aspx internet sitesinden ya da telefonla öğrenebiliyor. KKTC'de, 8 Eylül'de yapılan Bakanlar Kurulu toplantısında, cumhurbaşkanlığı seçimine ilişkin miting ve kitle toplantıları 1 Ekim'e kadar iptal edilmişti. Son Güncelleme: 12 Ekim 2020 Pazartesi 15:49
İran'ın efsanevi sanatçılarından Muhammed Rıza Şeceriyan toprağa verildi. İran'da önceki gün hayatını kaybeden ülkenin efsanevi sanatçılarından bestekar ve musiki üstadı Muhammed Rıza Şeceriyan'ın cenazesi Rezevi Horasani eyaletinin Meşhed kentinde toprağa verildi.. İran'da önceki gün hayatını kaybeden ülkenin efsanevi sanatçılarından bestekar ve musiki üstadı Muhammed Rıza Şeceriyan'ın cenazesi Rezevi Horasani eyaletinin Meşhed kentinde toprağa verildi. Şeceriyan için Meşhed kentinde düzenlenen cenaze törenine yeni tip koronavirüs tedbirleri nedeniyle ailesi ve devlet yetkililerinden oluşan 150 kişi katıldı. Şeceriyan'ın cenazesi, törenin ardından vasiyeti üzerine İran'ın en büyük klasik şairlerinden Hakim Ebul-Kasım Firdevsi Tusi'nin türbesinin bulunduğu alanda toprağa verildi. Töreni, alanın dışında kurulan büyük ekrandan izleyen Şeceriyan hayranları da sanatçının "Rabbena" ve "Seher kuşu" gibi parçalarını seslendirdi. Öte yandan Meşhed polisi, tören alanında ve dışında yoğun güvenlik önlemleri aldı. Uzun süredir böbrek kanseri hastası olan Şeceriyan, perşembe günü tedavi gördüğü Tahran'daki Cem Hastanesi'nde yaşamını yitirmişti. Cenaze töreninde oluşacak aşırı kalabalığı önlemek için Meşhed kentine girişler yasaklanmıştı. Muhammed Rıza Şeceriyan kimdir? İran sanatı ve edebiyatının en etkili isimlerine atfedilen "üstad" unvanını taşıyan Şeceriyan, 23 Eylül 1940'ta İran'ın Rezevi Horasan eyaletine bağlı Meşhed'de dünyaya geldi. Sesi ilk kez 12 yaşındayken Horasan radyosunda duyuldu. 1957 yılında Meşhed Yüksekokulu'nda başladığı eğitimi sırasında tanıştığı musiki hocası, Şeceriyan'ın ses yeteneğinin gelişmesine ciddi anlamda etkide bulundu. Mezun olduktan sonra Milli Eğitim Bakanlığı'nda istihdam edilen Şeceriyan, 1961'de Ferhunde Gülefşan ile evlendi. Şeceriyan'ın bu evlilikten 3 kız ve bir oğlu oldu. 1967 yılında Tahran'a yerleşen Şeceriyan, İran devlet televizyonunda çalıştı.1977'de ülke genelinde düzenlenen Kur'an okuma yarışmasında birincilik ödülünü kazandı. 2009'daki seçimlerden sonra çıkan gösterilere destek verdi Eski Cumhurbaşkanı Mahmud Ahmedinejad döneminde hak ve özgürlüklere yönelik ihlaller olduğu gerekçesiyle ülke yönetimine yönelik sert eleştirilerde bulunan Şeceriyan, eserlerinin İran Radyo ve Televizyon Kurumu'nda (IRIB) yayınlanmamasını talep etti. 2009'dan itibaren IRIB, Şeceriyan'ın eserlerini yayınlamadı. Şeceriyan, Haziran 2009'da Ahmedinejad'ın yeniden seçildiği tartışmalı Cumhurbaşkanlığı seçim sonuçları sonrasında düzenlenen protestolara da destek verdi. Protestoculara açıktan destek veren Şeceriyan'ın, Ahmedinejad'ın göstericileri "çer çöp" olarak adlandırmasına karşılık, "Bu ses çer çöpün sesidir ve daima onların sesi olarak kalacaktır." şeklindeki ifadeleri hafızalara kazındı. İran Kültür ve İrşad Bakanlığı Sözcüsü Hüseyin Nuşabadi, 2015 yılında yaptığı bir açıklamasında Şeceriyan'a yönelik konser düzenleme yasağı bulunduğunu duyurdu. Hayatı boyunca birçok ödüle layık görüldü Yaşamı boyunca, Birleşmiş Milletler Eğitim, Bilim ve Kültür Örgütünün (UNESCO) ödülleri dahil birçok ödül kazandı. UNESCO, Şeceriyan'ı 1999'da Picasso Ödülü'ne, 2006'da da müzik dünyasına yaptığı katkılardan dolayı Mozart Ödülü'ne layık gördü. İranlı sanatçı, 2004 ve 2006 yıllarında müzik dünyasının en prestijli ödüllerinden Grammy Ödülleri'ne de aday gösterildi. 2016 yılında kansere yakalandığını açıklayan İranlı sanatçının tedavisi, o tarihten bu yana doktorların gözetiminde devam ediyordu. Son Güncelleme: 10 Ekim 2020 Cumartesi 09:46
Trump: Son 8 saattir hiçbir ilaç almıyorum. Yeni tip koronavirüs (COVID-19) tedavisi gören ABD Başkanı Donald Trump, son 8 saattir hiçbir ilaç kullanmadığını ve kendini iyi hissettiğini açıkladı.. Trump, COVID-19 teşhisi konulduktan sonraki ilk mülakatını Fox televizyonunda yayınlanan Tucker Carlson Show için Doktor Marc Siegel'in sorularını yanıtlayarak verdi. Şu anda kendini "oldukça güçlü" hissettiğinin altını çizen Trump, "Walter Reed Askeri Hastanesine giderken kendimi çok güçlü hissetmiyordum ancak bu hastalığı geçiren birçok insanın aksine nefes sorunum yoktu. " ifadesini kullandı. Siegel'in "Doktorların dediği vakitten önce hastaneden ayrılmak istediniz mi?" şeklindeki sorusuna ise Trump, "Evet istedim. Beni sadece gözlem için orada tutmak istediler ama ben ilk günden sonra zaten kendimi çok iyi hissediyordum." yanıtını verdi. Trump, "Son 8 saattir, hiçbir ilaç almıyorum. Bu da beni daha iyi hissettiriyor çünkü ilaç almayı sevmiyorum." ifadesini kullandı. Hastanede akciğer tomografisi çekildiğini belirten Trump, "Akciğerde biraz tıkanıklık olduğunu söylediler ama her gün daha da iyileştim." diye konuştu. "Ben virüs konusunda bir tehlike olduğunu biliyordum" Trump, COVID-19'u Beyaz Saray'daki etkinliklerde kapmış olabileceğini söyledi Trump, "evinin bodrum katından çıkmıyor" diye eleştirdiği Demokrat rakibi Joe Biden'a da gönderme yaparak, "Ben virüs konusunda bir tehlike olduğunu biliyordum ama hayatının geri kalanında evinin bodrum katında saklanan biri olamam. Ben dünyanın en büyük ekonomisine sahip bir ülkeyi yönetiyorum." dedi. Kendisine verilen steroid'in yan etkileri olup olmayacağına ilişkin bir soruya Trump, "Şu ana kadar bir sorun yaşamadım. Bence ben bu ilacı iyi tolere ettim." yanıtını verdi. Trump, COVID-19 tedavisi gören kişiler için de plazma bağışında bulunacağını açıkladı. Kovid-19'u nerede kapmış olabileceğinin sorulması üzerine Trump, "Bilmiyorum. Beyaz Saray'da büyük etkinlikler oluyordu belki de orada kaptım. Ama gerçekten bilmiyorum." dedi. Son Güncelleme: 10 Ekim 2020 Cumartesi 09:39
ABD'de 50 bin seçmene yanlış oy pusulası gitti. ABD’nin Ohio eyaletinde 50 bine yakın seçmene yanlış oy pusulası gönderildiği belirtildi.. ABD'de yerel medyaya yansıyan haberlerde, bazı oy pusulalarında yanlış kongre adaylarının yer aldığı, bazılarının da yanlış bölgelere postalandığı kaydedildi. Seçim ofisi yetkilileri, oy pusulalarını zarflara koyan sistemin ayarlarında birinin yaptığı değişiklik sonucu Franklin bölgesinde söz konusu sorunu yaşadıklarını kaydederek, 72 saat içinde düzeltme yapılarak yeni oy pusulalarını göndereceklerini açıkladı. Posta yoluyla oylama için bölgedeki seçmene yaklaşık 240 bin oy pusulası gönderildiği bildirildi. Franklin bölgesinde 880 bin, Ohio genelinde ise 8 milyon kayıtlı seçmen bulunuyor. Trump'tan ''Hileli Bir Seçim” yorumu Posta yoluyla oylamalarda sahtekarlık yapıldığı iddiasıyla daha önce defalarca karşı olduğunu belirten ABD Başkanı Donald Trump, Ohio'daki yanlışlık için Twitter hesabından, “Son Dakika Haberi: 50 bin Ohio seçmeni yanlış oy pusulası alıyor. Kontrol dışı. Hileli bir seçim.” şeklinde paylaşımda bulundu. Ohio seçim ofisi de Trump’a yanıt olarak, Twitter’dan, “Sayın Başkan, bu ciddi sorunu düzeltmek için uğraşıyoruz. Seçim ofisimiz partiler üstüdür ve seçimlerimiz adildir. Her oy sayılacaktır.” cevabını verdi. Erken oylama bilgilerini derleyen "ABD Seçimler Projesi" adlı siteye göre, ülkede etkisini sürdüren yeni tip koronavirüs (Kovid-19) salgını nedeniyle 3 Kasım’da yapılacak Başkanlık seçimleri için şu ana kadar posta veya elden zarf bırakma yoluyla 6 milyona yakın oy kullanıldığı kaydedildi. Son Güncelleme: 10 Ekim 2020 Cumartesi 06:46
ABD'de 2. başkanlık münazarası iptal edildi. ABD'de başkan adayları arasındaki canlı yayın tartışmalarını organize eden komisyon, Başkan Donald Trump'ın yeni tip koronavirüse (Covid-19) yakalanmasının ardından ortaya çıkan durumdan dolayı iptal ettiğini açıkladı.. 3 Kasım seçimleri için gün sayan ABD'de Başkanlık Münazaraları Komisyonu (CPD), yazılı bir açıklama yaparak 15 Ekim için planlanan 2. münazaranın yapılmayacağını duyurdu. Komisyon, açıklamasında, "Şu anda açıkça gözüküyor ki 15 Ekim'de herhangi bir canlı yayın tartışması olmayacak, dolayısıyla CPD artık 22 Ekim'de yapılması planlanan son münazaranın hazırlıklarına odaklanacak." ifadelerini kullandı. ABD Başkanı Trump'ın geçen hafta koronavirüse yakalanıp hastanede yatmasıyla başlayan tartışmalar, Trump'ın en az 10 gün izolasyona girme zorunluluğuna bağlı olarak 2. münazaranın nasıl gerçekleşeceği konusuna odaklanmıştı. CPD'nin "2. tartışma sanal ortamda yapılsın" önerisi Trump cephesinde kabul görmezken, Biden tarafı da Trump'ın halen virüs taşıma ihtimali dolayısıyla fiziksel bir münazaraya karşı olduğunu açıklamıştı. Son açıklamalarında her iki aday da 15 Ekim akşamı farklı televizyon kanallarında ayrı programlara katılıp seçmenlerle buluşacaklarını dile getirmişti. Son gelişmelerin ardından ABD'de 3. ve son başkanlık canlı yayın tartışması, 22 Ekim'de Tennessee eyaletinin Nashville kentinde yapılacak. Son Güncelleme: 10 Ekim 2020 Cumartesi 05:32
Lübnan'da yakıt deposunda patlama: 4 ölü. Lübnan'ın başkenti Beyrut'ta bir yakıt deposunda meydana gelen patlamada 4 kişi hayatını kaybetti.. Beyrut'un Tarik Cedide Mahallesi'nde akşam saatlerinde bir vatandaşın benzin stokladığı yakıt deposunda çıkan yangın büyük patlamaya neden oldu. Başkentin yoğun yerleşim yerlerinden biri olan bölgeye intikal eden çok sayıdaki itfaiye ekipleri, yangını kısa sürede kontrol altına aldı. Lübnan Kızılhaç Genel Sekreteri George Kittana, ülkenin resmi haber ajansı NNA'ya yaptığı açıklamada, yakıt deposundaki patlama sonucu yaşamını yitiren 4 kişinin cesedine ulaşıldığını belirtti. Sağlık Bakanlığı da olayda yaralananların tedavi masraflarının bakanlık tarafından karşılanacağını açıkladı. Şüpheli gözaltına alındı Bu arada kendi özel şirketinde tüketilmek üzere benzin stoklayan vatandaşın olaydan sonra gözaltına alındığı aktarıldı. Tarihinin en büyük ekonomik krizlerinden biriyle boğuşan Lübnan’da yerel para birimindeki değer kaybından ötürü sık sık yakıt krizi gündeme geliyor. Bu nedenle Lübnanlıların son zamanlarda yakıt stoklamaya gittiği görülüyor. Son Güncelleme: 10 Ekim 2020 Cumartesi 00:10
Cezayir ve Lübnan'da COVID-19 kaynaklı can kayıpları arttı. Yeni tip koronavirüs (COVID-19) nedeniyle Cezayir'de 6, Lübnan'da 11 kişi daha hayatını kaybetti.. Cezayir Sağlık Bakanlığından yapılan yazılı açıklamaya göre, salgında 6 kişi daha yaşamını yitirdi ve 146 yeni vaka tespit edildi. Böylece virüs kaynaklı can kaybı 1789'a, vaka sayısı da 52 bin 804'e yükseldi. İyileşen hasta sayısısı ise 109 artarak 37 bin 67'ye ulaştı. Cezayirli Bakan COVID-19'a yakalandı Öte yandan Cezayir Yüksek Performans Sporlarından Sorumlu Devlet Bakanı Selime Suvakri de COVID-19'a yakalandı. Suvakri, sosyal medya hesabından yaptığı açıklamada, COVID-19 testinin pozitif olduğunu duyurdu. Lübnan Lübnan Sağlık Bakanlığından yapılan yazılı açıklamaya göre, COVID-19'dan 11 kişi daha yaşamını yitirdi ve 1426 yeni vaka tespit edildi. Böylece virüs kaynaklı can kaybı 450'ye, vaka sayısı da 51 bin 170'e çıktı. İyileşen hasta sayısı ise 22 bin 407'ye ulaştı. Son Güncelleme: 9 Ekim 2020 Cuma 23:10
Fransa'da günlük vaka sayısı ilk kez 20 bini geçti. Fransa'da son 24 saatte 20 bin 339 kişide daha yeni tip koronavirüs (COVID-19) tespit edilmesiyle "salgının başından bu yana görülen en yüksek vaka sayısına" ulaşıldı.. Halk Sağlığı Kurumundan yapılan açıklamaya göre, ülkede 62 kişinin daha yaşamını yitirmesiyle toplam can kaybı sayısı 32 bin 630'a ulaştı. Fransa'da virüs bulaşan kişi sayısı son 24 saatte 20 bin 339 artışla 691 bin 977'ye yükseldi. Bu rakam, "salgının başından bu yana kaydedilen en yüksek günlük vaka sayısı" olurken, bir günde kayıtlara geçen vaka sayısı ilk kez 20 bini geçti. Hastanelerde 1448'i yoğun bakımda olmak üzere 7 bin 864 kişinin tedavisi sürerken, iyileşenlerin sayısı 522 artışla 100 bin 828'e çıktı. COVID-19 testlerinin pozitif çıkma oranı ise yüzde 10,4'e ulaştı. Ülkede, son olarak 7 Ekim'de kayıtlara geçen 18 bin 746 vakayla salgının başlangıcından bu yana en yüksek günlük vaka sayısı tespit edilmişti. Son Güncelleme: 9 Ekim 2020 Cuma 23:05
Ceenbekov: Acilen durumu kontrol altına almak ve barışı pekiştirmek zorundayız. Kırgızistan'da genel seçimler sonrası şiddet olaylarına dönüşen protestolar nedeniyle başkentte olağanüstü hal (OHAL) ilan eden Kırgızistan Cumhurbaşkanı Sooronbay Ceenbekov, ülkede durumu kontrol altına almaya başladı.. Başbakan Kubatbek Boronov'un istifasını kabul eden Kırgızistan Cumhurbaşkanı Sooronbay Ceenbekov, Genelkurmay Başkanı'nı değiştirdi. İçişleri Bakanlığı ile Güvenlik Konseyi Sekreterliği görevine getirilen Bütün Kırgızistan Partisi üyeleri de bu kurumların personeli tarafından uzaklaştırıldı. Cumhurbaşkanlığı Basın Merkezi'nden yapılan açıklamada, Ceenbekov'un Genelkurmay Başkanlığını ziyaret ettiği ve yeni Genelkurmay Başkanı Taalaybek Omuraliyev ile ülkedeki sosyo-politik durumu istikrara kavuşturmak için gereken önlemleri ele aldığı belirtildi. "Barışı pekiştirmek zorundayız" Açıklamaya göre Ceenbekov, Omuraliyev ile görüşmesinde, Bişkek sakinlerinin güvenliğini ve ülkenin başkentinde asayişi sağlamanın öncelikli işlerinden olduğunu vurguladı. OHAL kararını imzaladığını kaydeden Ceenbekov, "Acilen durumu kontrol altına almak ve barışı pekiştirmek zorundayız. Vatandaşlarımız, sorumsuz politikacıların siyasi tutkularının kurbanı olmamalı" ifadelerini kullandı. Ceenbekov, anayasal haklarını kullanarak halkın barış içinde yaşamasını ve ülke bütünlüğünü sağlamak için her türlü çabayı göstermeye devam edeceğini kaydetti. "Birlikte bu zor günlerin üstesinden geleceğiz" Salı gününden bu yana 6. kez halka hitap eden Ceenbekov, "Kırgızistan tehlikenin eşiğinde. Bu nedenle başkent Bişkek'te olağanüstü hal ilan ettim. Eminim, ülkenin bütün sağlıklı güçleri beni destekleyecektir. Birlikte bu zor günlerin üstesinden geleceğiz" değerlendirmesinde bulundu. OHAL kararına ilişkin Cumhurbaşkanlığı Basın Merkezi'nden yapılan açıklamaya göre, OHAL'in Ceenbekov'un imzasıyla yürürlüğe girdiği, meclisin ise 3 gün içinde onay verip vermeme hakkının bulunduğu hatırlatıldı. Gözler, günlerdir toplanamayan milletvekillerinde OHAL'in onayı için gözler, parlamento binasının talan edilmesinin ardından güvenlik gerekçesiyle günlerdir toplanamayan milletvekillerine çevrildi. Bu arada, Geçici Bakanlar Kurulu üyelerinin çalışmalarına devam ettiği belirtilen ülkede, başbakanlık binası, cezaevinden çıkarılan ve başbakan koltuğuna oturtulan Sadır Caparov'un taraftarları ablukasında tutuluyor. Caparov, devlet kurumlarının kendisinin talimatını yerine getirmediğini, kamu televizyon kanalının muhabir göndermediğini, 3 gündür başbakanlık görevini yerine getirememesi nedeniyle sitem etti. Olay Kırgızistan'da 4 Ekim'de yapılan milletvekili seçimlerinin sonuçlarını tanımayan muhalefet partilerinin taraftarları, cumhurbaşkanlığı ve parlamento binasını işgal etmiş, eski Cumhurbaşkanı Atambayev ve taraftarları ile eski milletvekili Caparov'u cezaevinden çıkarmıştı. Başbakanlık binasını kontrol eden Caparov ile çeşitli gruplar, iktidar kavgasına tutuşmuştu. Son Güncelleme: 9 Ekim 2020 Cuma 22:58
DSÖ COVID-19 aşı programına katılan ülkelerin sayısı 171'e çıktı. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus, Çin, Güney Kore ve Nauru'nun da katılmasıyla yeni tip koronavirüs (COVID-19) Aşıları Küresel Erişim Programı'na (COVAX) dahil olan ülke sayısının 171'e çıktığını duyurdu.. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus'un, DSÖ'nün İsviçre'nin Cenevre kentinde bulunan merkezinde video konferans yöntemiyle DSÖ pandemi uzmanlarıyla toplantı düzenledi. 27 Temmuz'da 3. aşama klinik denemelerin başladığını duyuran "Moderna" ilaç firmasının, salgın sırasında COVID-19 aşısı üzerindeki patent haklarını uygulamayacağına dair açıklamasını memnuniyetle karşıladığını belirten Ghebreyesus, "Bu duyurunun teknoloji transferi açısından ne anlama geldiğini öğrenmek için sabırsızlanıyoruz" dedi. DSÖ eşgüdümünde yürütülen COVID-19 Aşıları Küresel Erişim Programı'na ilişkin bilgi veren Ghebreyesus, bu hafta Çin, Güney Kore ve Nauru'nun da programa dahil olduğunu aktardı. "İlk etapta tedarik sınırlı olacak" Ghebreyesus, ABD ve Rusya'nın dahil olmadığı COVAX'a şimdiye kadar 171 ülkenin katıldığını, diğer ülkelerle de görüşmelerin devam ettiğini kaydetti. Aşılar üretilmeye başlandığında ilk etapta tedarikin sınırlı olacağı bilgisini paylaşan Ghebreyesus, COVAX üyesi ülkelerin aşıları eş zamanlı olarak öncelikle sağlık çalışanları, yaşlılar ve hasta kişilere dağıtmasının hedeflendiğini vurguladı. Ghebreyesus, "COVAX'ın amacı, 2021 sonuna kadar 2 milyar dozun eşit bir şekilde üretilmesini ve dağıtılmasını sağlamaktır" dedi. "Avrupa'daki vaka sayılarının artmasından üzüntü duyuyorum" 5 Ekim'de yaptığı, "En iyi tahminlerimiz, bize küresel nüfusun yaklaşık yüzde 10'unun bu virüse yakalanmış olabileceğini söylüyor" açıklamasıyla tüm dünyayı şoke eden DSÖ Acil Durumlar Programı Direktörü Mike Ryan ise Avrupa'da vaka sayılarının hızla artmasından üzüntü duyduğunu belirtti. Ryan, hükümetlerin virüsün yayılmasını önlemek için daha adımlar atılması gerektiğini, insanların da maske, mesafe, hijyen ve kalabalık ortamlardan kaçınma gibi temel kaidelere uyması gerektiğini vurguladı. Son Güncelleme: 9 Ekim 2020 Cuma 22:44
Koronavirüs salgınında son 24 saat. Dünya genelinde yeni tip koronavirüs (COVID-19) bulaşanların sayısı 36 milyon 954 bine, salgında hayatını kaybedenlerin sayısı 1 milyon 69 bine yükseldi, iyileşenlerin sayısı 27 milyon 783 bini geçti.. Vaka sayıları ABD'de 7 milyon 861 bine, Hindistan'da 6 milyon 957 bine, Brezilya'da 5 milyon 35 bine, Rusya'da 1 milyon 272 bine ulaştı. COVID-19 tedavisi gören ABD Başkanı Donald Trump'ın, cumartesi günü kamusal işlerine güvenli bir şekilde dönmesinin beklendiği açıklandı. Trump ise kendisi iyi hissettiğini belirterek, cumartesi akşamı seçimler için kritik olan Florida'da, pazar akşamı da bir diğer kritik eyalet olan Pennsylvania'da miting yapmak istediğini söyledi. İspanya'da sol koalisyon hükümeti, COVID-19 vakalarındaki yüksek artıştan dolayı yaklaşık 6 milyon kişinin yaşadığı Madrid özerk yönetiminde olağanüstü hal (OHAL) ilan etti. Fransa'da düzenlenecek Paris-Roubaix Bisiklet Yarışı, COVID-19 salgını nedeniyle iptal edilirken, başkent Paris'teki spor salonu sahipleri ve müdavimleri, salgın önlemleri kapsamında kapatılan spor salonlarının yeniden açılması için gösteri yaptı. Almanya’da vaka sayılarının artış gösterdiği büyükşehirlerde, salgının yayılmasını önlemek için tedbirler sıkılaştırılacak. Almanya Başbakanı Angela Merkel, vakaların söz konusu sınırı aştığı şehirlerde, sosyal mesafeye uyulması mümkün olmayan kamusal alanlarda maske takma zorunluğunun getirilmesi, restoran ve lokantaların belirli saatlerde kapatılması ve alkol satışının kısıtlanması gibi tedbirlerin alınacağını kaydetti. İtalya Birinci Futbol Ligi (Serie A) takımlarından Milan'ın İsveçli golcüsü Zlatan İbrahimovic'in COVID-19'u atlattığı bildirildi. Irak ve Gazze Şeridi'nde uzun bir aradan sonra cuma namazı kılındı Irak’ın başkenti Bağdat ve Kerkük şehrinde, COVID-19 nedeniyle kapatılan camilerin yeniden ibadete açılmasıyla yaklaşık 7 ay sonra ilk cuma namazı kılındı. Sırbistan'da Boşnak nüfusun yoğunlukta yaşadığı Novi Pazar şehrinde 25 Haziran'da ilan edilen OHAL bugün itibariyle kaldırıldı. Sri Lanka'da, hafta başında bir konfeksiyon fabrikasında ortaya çıkan COVID-19 salgınının ardından bar ve gece klübü gibi eğlence mekanlarıyla restoranların geçici olarak hizmete kapatılması kararı alındığı duyuruldu. Latin Amerika kıtasının salgından Brezilya'dan sonra en çok etkilenen ikinci ülkesi Meksika, Almanya ve Güney Kore'nin COVID-19’a karşı geliştirdiği aşının klinik denemelerine katılacak. Suudi Arabistan'da, salgının artması endişesiyle uzaktan eğitim süresinin güz dönemi sonuna kadar uzatıldığı duyuruldu. İran Sağlık Bakan Yardımcısı İrec Herirçi, COVID-19 nedeniyle hastanelerde oluşan aşırı yoğunluğa karşı yeni tedbirler aldıklarını açıkladı. Herirçi, bu kapsamda acil durumlar haricindeki hastaların ikinci bir duyuruya kadar hastanelere kabul edilmeyeceğini belirtti. Başkent Tahran'da ise COVID-19 kaynaklı can kayıpları ve vaka sayısında yaşanan artış nedeniyle geçen hafta getirilen kısıtlamalar 1 hafta daha uzatıldı. Gazze Şeridi'nde COVID-19 tedbirleri kapsamında bir ayı aşkın süredir kapalı olan camilerin 3 Ekim'de yeniden ibadete açılmasının ardından ilk cuma namazı kılındı. COVID-19 nedeniyle son 24 saatte 22 kişinin hayatını kaybettiği Ürdün'de salgının başından bu yana en yüksek günlük can kaybı kaydedildi. Dünya genelinde COVID-19 bulaşanların sayısı 36 milyon 954 bine, salgında hayatını kaybedenlerin sayısı 1 milyon 69 bine yükseldi, iyileşenlerin sayısı 27 milyon 783 bini geçti. Son Güncelleme: 9 Ekim 2020 Cuma 22:40
İtalya'da son 24 saatte 5 bin 372 yeni vaka. İtalya'da yeni tip koronavirüs (COVID-19) salgınında, son 24 saatte 5 bin 372 yeni vaka kaydedildi.. Sağlık Bakanlığının günlük açıkladığı verilere göre, son 24 saatte 5 bin 372 kişiye COVID-19 tanısı konuldu. Böylece günlük vaka artışı, salgının ülkeyi ciddi şekilde etkilediği mart sonundaki seviyelere geri döndü. Ülkede, dün 4 bin 458, 7 Ekim’de 3 bin 678, 6 Ekim’de 2 bin 677 yeni vaka tespit edilmişti. Salgının başladığı 21 Şubat’tan bu yana virüs kapan kişi sayısı, toplam 343 bin 770'e yükseldi. Aktif COVID-19 hasta sayısı da 70 bin 110'a yükselirken, yoğun bakımda tedavi görenlerin sayısı ise 387'ye çıktı. Hayatını kaybedenlerin sayısı da son 24 saatte 28 artarak, 36 bin 111'e ulaştı. İyileşenlerin sayısı ise 1186 artarak, 237 bin 549'a yükseldi. "1,5 ay içinde gerekli müdahalelere önceden hazırlanmamız gerekiyor" Günlük bazda son haftalarda en çok vaka artışının kaydedildiği Campania Bölgesi'nin Başkanı Vincenzo De Luca, bölgelerinde bugün 700'ü aşkın yeni vaka olduğunu belirterek, "Bunların yüzde 90 ile yüzde 95'i belirti göstermiyor. Bugün durum kontrol altında ama 1,5 ay içinde gerekli müdahalelere önceden hazırlanmamız gerekiyor. Gereken her türlü karar alınacak. Bunlar rahatımıza uygun kararlar değil, ailelerimizi korumak için gerekli olanlar" ifadelerini kullandı. İyileşen sayısı ile vaka sayısındaki dengenin önemine işaret eden De Luca, "Amaç, bu iki veri arasında dengeye sahip olmak. Eğer, bir günde 1000 yeni vaka, 200 iyileşen olursa o zaman bu sıkı karantinaya girilmesi anlamına gelir" değerlendirmesinde bulundu. Son Güncelleme: 9 Ekim 2020 Cuma 18:43
ABD'de COVID-19'dan ölenlerin sayısı 217 bin 817'ye yükseldi. ABD'de yeni tip koronavirüs (COVID-19) salgınında ölenlerin sayısı 217 bin 817'ye çıktı.. ABD, COVID-19 salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 57 bin 951 artışla 7 milyon 838 bin 537'ye çıktı. Virüs nedeniyle yaşamını yitirenlerin sayısı 928 artarak 217 bin 817'ye ulaştı. Ülkede iyileşenlerin sayısı 5 milyon 26 bini, yapılan test sayısı da 115 milyon 392 bini geçti. Eyaletlere bakıldığında 845 bin 767 vakayla California listenin başında bulunuyor. Bunu 824 bin 812 vakayla Teksas ve 726 bin 13 vakayla Florida takip ediyor. Ölü sayısında ise New York eyaleti, 33 bin 363 can kaybıyla ilk sıradaki yerini koruyor. ABD'yi, en fazla vaka görülen ülkeler sıralamasında 6 milyon 908 bini geçen vakayla Hindistan ve 5 milyon 29 bin vakayı geride bırakan Brezilya izliyor. Son Güncelleme: 9 Ekim 2020 Cuma 17:05
Madrid'de koronavirüs nedeniyle olağanüstü hal ilan edildi. İspanya'da sol koalisyon hükümeti, yeni tip koronavirüs (COVID-19) vakalarındaki yüksek artıştan dolayı yaklaşık 6 milyon kişinin yaşadığı Madrid özerk yönetiminde bölgesel olağanüstü hal (OHAL) ilan etti.. Bakanlar Kurulunda alınan Madrid'deki OHAL kararı, Başbakan Pedro Sanchez tarafından Madrid özerk hükümet başkanı İsabel Diaz Ayuso'ya iletildi. COVID-19 önlemlerinin siyasi tartışmaya dönüştüğü İspanya'da Sağlık Bakanlığının çıkardığı genelgeyle Madrid'de 2 Ekim'den beri uygulanan, bölgeye giriş ve çıkışların kontrol edildiği serbest dolaşım kısıtlaması, yerel yönetimin itirazı sonrasında mahkeme kararıyla dün iptal edilmişti. Madrid yerel yönetimini COVID-19'a karşı yetersiz önlem almakla suçlayan merkezi hükümet, mahkemenin iptal kararı sonrası bölgesel OHAL ilan ederek, Madrid'deki serbest dolaşım kısıtlamasını yarım günlük aradan sonra tekrar yürürlüğe soktu. Son üç haftadır İspanya genelinde açıklanan COVID-19 vakalarının 3'te 1'inin tespit edildiği Madrid, Avrupa'da da salgının en yoğun görüldüğü kent olarak öne çıkıyor. Madrid'de pandemiye karşı alınan ek önlemler kapsamında son iki haftadır 6 kişiden fazla toplanmama, yüzde 50 doluluk oranıyla çalışma şartı konulan restoranların en geç saat 22.00'ye kadar müşteri kabul edip 23.00'te kapatılması gibi tedbirler uygulanıyor. COVID-19'dan dolayı 14 Mart-21 Haziran'da ülke genelinde OHAL ilan eden merkezi hükümet, ilk kez bunu Madrid'de bölgesel olarak uygulayacak. Madrid yerel yönetimi, OHAL'in bölge ekonomisine büyük zarar vereceğini savunarak, dolaşım kısıtlamalarının sadece salgının yoğun görüldüğü mahallelerde uygulanmasını talep ediyordu. İspanya'daki son verilere göre COVID-19'da toplam vaka sayısı 848 bin 324'e çıkarken salgın nedeniyle 32 bin 688 kişi hayatını kaybetti. Madrid'de ise toplam vaka sayısı 258 bin 767, ölü sayısı da 9 bin 637 olarak açıklandı. Son Güncelleme: 9 Ekim 2020 Cuma 14:28
Barış Pınarı Harekatı, bölge halkını PKK/YPG'nin zulmünden kurtardı. Türkiye, güney sınırına yönelik terör tehdidini bertaraf etmek için tam bir yıl önce Barış Pınarı Harekatı'nı başlatarak, terör hedefleri tek tek imha etti. Yıllarca PKK/YPG'nin zulmüne uğrayan Rasulayn ve Tel-Abyad halkı, özgürlüğüne kavuştu.. Sınır güvenliğini tehdit eden terör mevzileri yok edilecek, Suriye'nin kuzeyinde barış koridoru oluşturulacaktı. Türkiye bu iki amaçla yola çıktı. Fırat'ın doğusuna Barış Pınarı Harekatı başlattı. Harekat hedefine ulaştı, terör inleri yerle bir edildi, bölgeye huzur getirildi. O harekatta bir yıl geride kaldı. Cumhurbaşkanı Erdoğan'ın emriyle başladı Barış Pınarı Harekatı, Cumhurbaşkanı Erdoğan'ın emri ile 9 Ekim 2019'da başladı. Saatler 16'yı gösterdiğinde Diyarbakır ve Adana'dan F16'lar havalandı. Hedef Rasulayn ve Tel-Abyad'daki terör yuvalarıydı. O inler harekat boyunca havadan ve karadan ateş altına alındı. Suriye sınırına yerleştirilen obüsler terör mevzilerini, mühimmat depolarını ve sığınakları yerle bir etti. Tel-Abyad'da 428 terörist etkisiz hale getirildi. Terör örgütüne ait 13 araç imha edildi. Mehmetçik, sivil hassasiyetini bir an bile göz ardı etmedi. Bölge halkı, Barış Pınarı Harekatı ile yeniden özgürlüğüne kavuştu. Sadece sağlık değil, Tel Abyad'da tüm temel ihtiyaçlar karşılanıyor. 5 bin öğrenci okula başladı Bir yılda yaklaşık 40 bin kişi kimliğine, bine yakın araç sahibi plakasına kavuştu. Harekatın ardından başlayan eğitim faaliyetleri ile bölgede 25 bin öğrenci de okula gitmeye başladı. Tel Abyad'ın terörden arındırılması ile evine dönen Suriyeli sayısı 5 bin 600'ü buldu. Tıpkı Tel-Abyad'da olduğu gibi Rasulayn'da da hayat süratle normale döndü. Huzur ve güven ortamının sağlanması ile kent merkezi yeniden canlandı... Rasulayn hastanesinde 110 binden fazla hasta 1 yıl içinde tedavi gördü... 18 bin öğrenci ders başı yaptı.Türkiye'nin desteği ile devreye giren halk eğitim merkezi sayesinde gençler meslek sahibi olmaya başladı. Oluşturulan barış koridoru bölge halkı özgürlüğüne kavuşmanın mutluluğunu yaşıyor. Son Güncelleme: 9 Ekim 2020 Cuma 14:38
İsviçre’de COVID-19 vakalarında günlük en yüksek artış kaydedildi. İsviçre'de yeni tip koronavirüs (Kovid-19) salgınında son 24 saatte 1487 vaka tespit edildi.. Ülkede son 5 gündür endişe verici şekilde yükselişe geçen COVID-19 vakası sayısında, salgının başından bu yana en yüksek seviyeye ulaşıldı. İsviçre Federal Halk Sağlığı Ofisinin (BAG) açıkladığı verilere göre, son 24 saatte 15 bin 229 test yapıldı, 1487 vaka tespit edildi ve 3 kişi de hayatını kaybetti. Pozitiflik oranı ise yüzde 9,8 olarak belirlendi. Ülkede, salgın başından bu yana virüs bulaşan kişi sayısı toplam 60 bin 368 oldu. İsviçre'de şimdiye kadar COVID-19'dan 1793 kişi, Lihtenştayn'da ise 1 kişi yaşamını yitirdi. COVID-19 verilerinin derlendiği "Worldometer" internet sitesine göre ise İsviçre'de 2 bin 88 kişi virüs nedeniyle hayatını kaybetti. Ülkede bugüne kadar toplam 1 milyon 470 bin 894 test yapıldığı açıklandı. Son Güncelleme: 9 Ekim 2020 Cuma 14:25
İran'da COVID-19'dan hayatını kaybedenlerin sayısı 28 bini geçti. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 210 artarak 28 bini aştı.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 210 kişinin yaşamını yitirdiğini ve 4 bin 142 yeni vaka tespit edildiğini belirtti. Lari, böylece virüs kaynaklı toplam can kaybının 28 bin 98'e, vaka sayısının da 492 bin 378'e çıktığını aktardı. Virüse yakalanan hastalardan 4 bin 392'sinin durumunun ağır olduğunu söyleyen Lari, şu ana kadar iyileşenlerin sayısının da 401 bin 329'a ulaştığı bilgisini verdi. Lari, ülkede toplam 4 milyon 257 bin 766 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletten 30'unun "kırmızı" ve "riskli" bölgeler arasında yer aldığını sözlerine ekledi. Hastanelere sadece acil vakalar kabul edilecek Öte yandan Sağlık Bakan Yardımcısı İrec Herirçi, COVID-19 nedeniyle hastanelerde oluşan aşırı yoğunluğa karşı yeni tedbirler aldıklarını açıkladı. Herirçi, bu kapsamda acil durumlar haricindeki hastaların ikinci bir duyuruya kadar hastanelere kabul edilmeyeceğini belirtti. Hastanelerdeki yoğunluğu önlemek için askeri hastanelerin de pandemi hastanelerine dönüştürüleceğini aktaran Herirçi, "Büyük Devrim Rehberi'nin (İran lideri Ayetullah Ali Hamaney) talimatı üzerine Silahlı Kuvvetler'e ait hastaneler de tüm imkanlarıyla koronavirüs hastalarına hizmet için tahsis edilecek." dedi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidildi. Son Güncelleme: 9 Ekim 2020 Cuma 14:07
2020 Nobel Barış Ödülü'nün sahibi belli oldu. 2020 Nobel Barış Ödülü, Birleşmiş Milletler Dünya Gıda Programı'na verildi.. Norveç Nobel Komitesinden yapılan açıklamada, 2020 Nobel Barış Ödülü'nün sahibi WFP'nin açlıkla mücadele çabaları, çatışmalardan etkilenen bölgelerde barış koşullarının iyileştirilmesine ve açlığın savaş ve çatışma silahı olarak kullanılmasını önleme çabalarında itici güç olarak hareket etmesi dolayısıyla bu ödüle layık görüldüğü bildirildi. Dünya Gıda Programı'nın, açlıkla mücadele eden ve gıda güvenliğini teşvik eden dünyanın en büyük insani yardım kuruluşu olduğuna işaret edilen açıklamada WFP'nin, 2019'da 88 ülkede gıda güvensizliği ve açlık kurbanı olan 100 milyona yakın insana yardım sağladığı belirtildi. Yeni tip koronavirüs (Covid-19) salgınının dünyada açlıkla mücadele edenlerin sayısında artışa neden olduğu ifade edilen açıklamada, Dünya Gıda Programı'nın, pandemi karşısında, çabalarını yoğunlaştırma konusunda etkileyici bir çaba ve güç gösterdiği vurgulandı. Açıklamada Dünya Gıda Programı ve diğer gıda yardım kuruluşları talep ettikleri mali desteği almazlarsa dünyanın, akıl almaz boyutlarda bir açlık krizi yaşama tehlikesiyle karşı karşıya olduğu aktarıldı. BM Dünya Gıda Programı (WFP), yardıma muhtaç ülkelerde ekonomik ve sosyal kalkınmanın desteklenmesi amacıyla gıda yardımı sağlanması, acil durum ve kriz anlarında ortaya çıkan gıda ihtiyaçlarının karşılanması, BM kuruluşları ve Gıda ve Tarım Örgütü'nün (FAO) tavsiyeleri uyarınca dünya gıda güvenliğinin desteklenmesi konularında, 2030 Sürdürülebilir Kalkınma Hedefleri doğrultusunda yardım faaliyetleri yürütüyor. Son Güncelleme: 9 Ekim 2020 Cuma 12:37
Almanya'da son 24 saatte 11 kişi COVID-19 nedeniyle hayatını kaybetti. Almanya'da son 24 saatte 4 bin 516 kişiye yeni tip koronavirüs (COVID-19) tanısı konuldu.. Almanya’da bulaşıcı hastalıklar alanında çalışmalar yürüten ve hükümeti bilgilendiren Robert Koch Enstitüsünce (RKI) yapılan açıklamada, ülkede COVID-19 tespit edilen kişi sayısının son 24 saatte 4 bin 516 arttığı, vaka sayısının 314 bin 660'a çıktığı bildirildi. Son 24 saatte COVID-19 nedeniyle 11 kişinin öldüğü ifade edilen açıklamada, Almanya genelinde virüs nedeniyle ölenlerin sayısının 9 bin 589'a yükseldiği belirtildi. Açıklamada, COVID-19'dan iyileşenlerin sayısının 271 bin 800 olduğu kaydedildi. Son Güncelleme: 9 Ekim 2020 Cuma 10:12
Afrika'da Kovid-19 vaka sayısı 1 milyon 556 bini aştı. Afrika kıtasında yeni tip koronavirüs (Covid-19) tespit edilenlerin sayısı 1 milyon 556 bini geçti.. Covid-19 verilerinin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 10 bin 770 artarak 1 milyon 556 bin 17 oldu. Salgın nedeniyle ölenlerin sayısı, 303 artışla 37 bin 452'ye ulaştı. Kıtada Covid-19 kaynaklı en fazla can kaybı, 17 bin 408 ölümle Güney Afrika'da gerçekleşirken, Mısır'da 6 bin 17, Fas'ta ise 2 bin 468 kişi hayatını kaybetti. Morityus'ta aktif Covid-19 vakası kalmazken Seyşeller ve Eritre'de ölüm rapor edilmedi. Güney Afrika'da vaka sayısı 686 bin 891'e ulaştı, bu ülkeyi 142 bin 953 vakayla Fas ve 104 bin 156 vakayla Mısır izledi. Afrika'da, Covid-19'a yakalanan 1 milyon 292 bin 200 kişi iyileşti. Son Güncelleme: 9 Ekim 2020 Cuma 07:52
İsrail’de Netanyahu karşıtı gösteriler sürüyor. İsrail'de koronavirüs (Covid-19) nedeniyle ilan edilen karantina gerekçesiyle getirilen kısıtlamaya rağmen Başbakan Netanyahu karşıtı gösteriler devam ediyor.. İsrail basınına göre, hakkındaki yolsuzluk davası ve Covid-19 salgınını yönetmedeki başarısızlığı nedeniyle Başbakan Binyamin Netanyahu'nun istifasını isteyen İsrailliler, Kudüs ve Tel Aviv başta olmak üzere ülkenin çeşitli noktalarında gösteri düzenledi. Bazı protestocular Netanyahu kastedilerek "suç başbakanı" yazılı maskeler takarken, gösterilerde İsrail Başbakanı'nı istifaya davet eden sloganlar atıldı. Yürüyüş yapmak isteyen göstericiler ile buna engel olmak isteyen polis arasında zaman zaman gerginlik yaşandı. Yedioth Ahronoth gazetesinin haberine göre, Ramat Gan kentinde düzenlenen gösteride ise bir kişinin göz yaşartıcı gaz kapsülünün isabet etmesi sonucu hafif yaralandığı belirtildi. Haberde, Tel Aviv’deki gösteride bazı göstericilerin gözaltına alındığı belirtilirken, Ramat Gan’daki olaya ilişkin daha fazla ayrıntıya yer verilmedi. Covid-19 salgınında ikinci dalganın etkisine giren ve işsizliğin giderek arttığı İsrail'de, 4 ayı aşkın süredir "salgın sürecini kötü yönetmesi ve hakkındaki yolsuzluk davası" nedeniyle Netanyahu'nun istifası için gösteriler düzenleniyor. İsrail yönetimi, Covid-19 salgınını kontrol altına almak için 18 Eylül'de 3 haftalık karantina kararı almıştı. Karantina gerekçesiyle halkın gösterilere katılmak için evlerinden en fazla 1 kilometre uzaklaşmasına izin verilmişti. Son Güncelleme: 9 Ekim 2020 Cuma 04:56
Güney Afrika Cumhuriyeti'nde Covid-19 vaka sayısı 687 bine yaklaştı. Güney Afrika Cumhuriyeti'nde son 24 saatte 1736 kişide daha yeni tip koronavirüs (Covid-19) tespit edilmesiyle vaka sayısı 686 bin 891'e yükseldi.. Güney Afrika Cumhuriyeti Sağlık Bakanlığı verilerine göre, ülkede son 24 saatte 160 kişi Covid-19 nedeniyle hayatını kaybetti. Virüs kaynaklı ölüm sayısının 17 bin 408 olduğu ülkede, Covid-19 vaka sayısı, 1736 artışla 686 bin 891'e ulaştı. Bugüne kadar 4 milyon 339 bin 686 testin yapıldığı Güney Afrika Cumhuriyeti'nde, virüse yakalananlardan 618 bin 771'i iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da Covid-19'un en fazla görüldüğü ülke konumunu koruyor. Son Güncelleme: 9 Ekim 2020 Cuma 03:28
Dünya genelinde Covid-19 vaka sayısı 36 milyon 627 bine ulaştı. Dünya genelinde yeni tip koronavirüs (Covid-19) bulaşanların sayısı 36 milyon 627 bine, salgında hayatını kaybedenlerin sayısı 1 milyon 64 bine yükseldi, iyileşenlerin sayısı 27 milyon 554 bini geçti.. Covid-19 vaka sayıları ABD'de 7 milyon 780 bine, Hindistan'da 6 milyon 835 bine, Brezilya'da 5 milyona, Rusya'da 1 milyon 260 bine ulaştı. Covid-19 tedavisi süren ABD Başkanı Donald Trump, "Regeneron" isimli firmanın Covid-19’a karşı geliştirdiği "antikor kokteylinin" kendisine çok iyi geldiğini ve bu ilacı herkes için bedava yapacaklarını belirterek, "Bu hastalığın bana Tanrı'nın bir lütfu olduğunu düşünüyorum." dedi. ABD'de Savunma Bakanlığının Pentagon'da 2 Ekim'deki toplantıya katılan Sahil Güvenlik Komutan Yardımcısı Amiral Charles W. Ray'in Kovid-19 taşıdığının anlaşılmasının ardından, aynı toplantıdaki generallerden Deniz Piyade Komutan Yardımcısı General Gary L. Thomas'ta da virüs tespit edildiği belirtildi. Avrupa Birliği (AB), ilaç üreticisi Janssen Pharmaceutica NV ile yapılan ve 200 milyon kişinin Covid-19'a karşı aşılanmasını sağlayacak sözleşmeye onay verdi. AB, merkezi ABD'de bulunan Gilead şirketiyle "Remdesivir" ilacını almak için de sözleşme imzaladı. İngiltere'de son 24 saatte 17 bin 540 kişide virüs tespit edilmesiyle salgının başından bu yana bu en yüksek günlük sayıya ulaşıldı. İspanya'da Sağlık Bakanlığının yayımladığı genelgeyle Madrid'de bir haftadır uygulanan bölgeye giriş ve çıkışların kontrol edildiği serbest dolaşım kısıtlaması, yerel yönetimin itirazı sonrasında mahkeme kararıyla iptal edildi. Başbakan Pedro Sanchez, vaka sayılarının gerilememesi halinde Madrid'de olağanüstü hal ilan edilme olasılığının olduğunu söyledi. İtalya'da son 24 saatte 4 bin 458 yeni vaka kaydedilirken ülkede günlük vaka sayısı 12 Nisan'dan bu yana ilk kez 4 bin eşiğini geçti. Fransa'da yapılan bir anket, katılımcıların yüzde 61'inin Cumhurbaşkanı Emmanuel Macron'un salgınla mücadeleyi gerektiği gibi yönetemediği düşüncesini taşıdığını ortaya koydu. İran'da son 24 saatte 4 bin 392 kişide daha virüs tespit edilmesiyle salgının başından bu yana bir günde görülen en yüksek vaka sayısı kaydedildi. İran'ın başkenti Tahran'daki Koronavirüsle Mücadele Kurulu Başkanı Ali Rıza Zali, salgının endişe verici boyutlara yükseldiği kentte yeniden uygulamaya konulan kısıtlamaların bir hafta daha devam etmesini istedi. Tunus'ta bugünden itibaren Tunus, Aryana, Bin Arus, Menuba illerinde salgın sebebiyle 15 gün sokağa çıkma kısıtlaması uygulanmasına karar verildi. Slovenya'da vaka sayılarındaki rekor artış üzerine hastanelerde yeni Covid-19 bölümleri açılmasına karar verilirken yaşlı bakımevlerinde de "kırmızı bölgeler" oluşturulacağı bildirildi. Fas'ta salgınla mücadele kapsamında ilan edilen olağanüstü hal (OHAL) uygulaması bir ay daha uzatıldı. Malezya Savunma Bakanlığı, vakaların yoğun olarak arttığı Kota Kinabalu, Penampang ve Putatan kentlerinde kısmi sokağa çıkma yasağının bugünden itibaren yeniden uygulamaya konulduğunu duyururken Selangor eyaletine bağlı Klang kentinde ise kısmi sokağa çıkma yasağının yarın başlayacağını bildirdi. Avrupa Parlamentosu (AP) Başkanı David Sassoli, virüs taşıyan bir kişiyle temasta bulunduğu için karantinaya girdiğini duyurdu. İskoçya Milli Futbol Takımı'nda Stuart Armstrong, Kieran Tierney ve Ryan Christie'nin Covid-19 test sonucu pozitif çıktı. İngiltere Premier Lig ekiplerinden Liverpool'da forma giyen İsviçreli futbolcu Xherdan Shaqiri'nin ikinci Covid-19 testinin sonucu negatif çıktı. Uluslararası Para Fonunun (IMF) yeni çalışması, salgına karşı uygulanan sıkı karantina önlemlerinin uzun vadede ekonomik toparlanmayı hızlandırabileceğini ortaya koydu. Son Güncelleme: 9 Ekim 2020 Cuma 03:10
Trump'ın doktorundan yeni açıklama: İşlerine dönebilir. Koronavirüs (Covid-19) tedavisi gören ABD Başkanı Donald Trump'ın, cumartesi günü kamusal işlerine güvenli bir şekilde dönmesinin beklendiği açıklandı.. Beyaz Saray, ABD Başkanı Donald Trump'ın Doktoru Sean Conley'in Covid-19 tedavisine Beyaz Saray'da devam eden Trump'ın son sağlık durumuna ilişkin hazırladığı notu basınla paylaştı. Trump'ın nabzının, tansiyonunun, solunum hızının ve kalp atım hızına dair verileri de paylaşan Conley, "Eve döndüğünden bu yana Trump'ın fiziki durumu stabil kaldı ve hastalığın ilerlediğine dair bir belirti göstermedi." bilgisini paylaştı. Conley, Trump'ın tedaviye gayet iyi cevap verdiğini ve verilen ilaçların herhangi bir yan etki göstermediğini vurgulayarak, "Cumartesi günü, Trump'a Covid-19 tanısı konulalı 10 gün olacak. Sağlık ekibinin uyguladığı ileri seviyeli tanıların ilerlemesine baktığım zaman, cumartesi günü Trump'ın güvenli bir biçimde kamusal işlerine dönmesini bekliyorum." ifadesini kullandı. Son Güncelleme: 9 Ekim 2020 Cuma 02:56
New York'ta 169 okul 2 haftalığına kapatıldı. New York'ta yeni tip koronavirüs (COVID-19) vakalarının artışa geçmesi nedeniyle 2 haftalığına kapatılan okul sayısı 169'a çıktı.. New York Belediye Başkanı Bill de Blasio, düzlendiği basın toplantısında, kentte COVID-19 vakalarının artış gösterdiği bölgelerdeki okulların kapatılacağını duyurdu. 61 okulu daha kapatma kararı aldıklarını ve salgın nedeniyle kapatılan okulların sayısının 169'a çıktığını söyleyen de Blasio, ''sarı bölge'' olarak adlandırılan yerlerdeki okullarda ise 9 Ekim'den itibaren öğretmen ve öğrencilere haftalık test yapılacağını ifade etti. Öte yandan, Ortodoks Yahudilerin yaşadığı Brooklyn'de salgın önlemlerinin artırılması ve zorunlu olmayan iş yerlerinin kapatılması, yetkililer ve Ortodoks Yahudiler arasında gerilimin yükselmesine neden oldu. New York Valisi Andrew Cuomo'nun salgının artış gösterdiği bölgelerdeki sinagog gibi ibadet yerlerinde en fazla 10 kişinin bulunmasına müsade edileceğine yönelik kararı, Ortodoks Yahudilerin tepkisini çekti. Son Güncelleme: 9 Ekim 2020 Cuma 00:12
Güney Kore'de gökdelen yangını: 40 yaralı. Güney Kore'de 33 katlı gökdelende henüz bilinmeyen bir nedenle yangın çıktı. Binayı saran yangın nedeniyle bölgeye çok sayıda itfaiye ekibi sevk edilirken, dumandan zehirlenen 40 kişinin hastaneye kaldırıldığı bildirildi.. Güney Kore’nin Ulsan kentinde 33 katlı bir gökdelende yangın çıktı. Hızla büyüyen yangın, binanın bir cephesini tamamen sardı. Durumun bildirilmesi üzerine bölgeye çok sayıda itfaiye ve sağlık ekibi sevk edildi. Güney Kore medyası, yangının binanın 12’inci katında çıktığını, 40 kişinin dumandan zehirlenerek hastaneye kaldırıldığını duyurdu. Son Güncelleme: 8 Ekim 2020 Perşembe 23:25
İngiltere'de COVID-19 vaka sayısında yeni rekor. İngiltere'de son 24 saatte 17 bin 540 kişide yeni tip koronavirüs (COVID-19) tespit edilmesiyle salgının başından bu yana bu en yüksek günlük sayıya ulaşıldı.. Sağlık Bakanlığının verilerine göre, ülkede virüs nedeniyle hayatını kaybedenlerin sayısı son 24 saatte 77 artarak 45 bin 592 oldu. Ülkede 17 bin 540 yeni vaka tespit edilirken, toplam vaka sayısı ise 561 bin 815'e yükseldi. Son 24 saatte 254 bin 579 test yapılırken, toplam test sayısı mükerrerler dahil 24 milyon 337 bin 590 oldu. Ülkede COVID-19 nedeniyle 3 bin 412 kişinin hastanede tedavisinin sürdüğü, bunlardan 442'sinin yoğun bakımda yattığı açıklandı. "Çok endişe verici" Salgında günlük vakaların ilk kez 17 bini geçmesi yetkilileri endişelendirdi. İngiltere Halk Sağlığı Kurumu Tıp Direktörü Dr. Yvonne Doyle, "Vakalarda ve hastanelere kabullerde belirli ve sürekli bir artış görüyoruz. Gidişat açık ve çok endişe verici" dedi. Bu arada İngiliz basını, vaka artışının önüne geçilememesi nedeniyle gelecek haftadan itibaren yeni kısıtlamalara gidilebileceğini, bu kapsamda bazı bölgelerde restoran ve barların belirli bir süre kapatılabileceğini yazdı. Günlük 50 bin vakadan korkuluyor Avrupa'da COVID-19'dan en çok ölümün olduğu İngiltere'de vaka sayısı ağustostan itibaren yükselişe geçmişti. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, COVID-19 vakalarının her hafta 2 kat arttığına dikkati çekerek, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulunmuştu. Yeni tedbirler Ülkede 24 Eylül'de yürürlüğe yeni önlemler kapsamında, tüm bar ve restoranlar sadece masalara hizmet vermeye ve saat 22.00'den sonra kapanmaya başlamıştı. Perakende mağazaları, taksiler ve konaklama sektöründeki mekanlarda da maske takmanın zorunlu hale geldiği ülkede, düğünlere katılacak kişi sayısı da 30'dan 15'e düşürülmüştü. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmış, stadyumların 1 Ekim'de kısmen açılmasına ilişkin plan da rafa kaldırılmıştı. Yeni önlemler kapsamında ayrıca, maske takmama veya 6 kişi kuralına uymamanın cezası 2 katı artırılarak 200 sterline çıkarılmıştı. Son Güncelleme: 8 Ekim 2020 Perşembe 21:11
BM: Her 16 saniyede bir bebek ölü doğuyor. Birleşmiş Milletler, her yıl yaklaşık 2 milyon bebeğin ölü doğduğunu, bunun her 16 saniyede bir bebeğin ölü doğduğu anlamına geldiğini ifade etti.. Nirleşmiş Milletler (BM) Çocuklara Yardım Fonu (UNICEF), Dünya Sağlık Örgütü ve Dünya Bankası tarafından yayımlanan son tahminlere göre, ölü doğumların yüzde 84'ü düşük gelirli ülkelerde meydana geliyor. Her yıl yaklaşık 2 milyon bebeğin ölü doğduğu ve bunun her 16 saniyede bir bebeğin ölü doğduğu anlamına geldiğine dikkat çekilen çalışmada, hamileliğin iyi izlenmesi, doğum öncesi iyi bakım ve uzman doğumcuların bulunmasının bu ölümleri önleyebileceği ifade edildi. Yeni tip koronavirüs (COVID-19) salgınının ise ölü doğumların sayısını artırabileceği uyarısı yapılan çalışmada, salgın nedeniyle sağlık hizmetlerinin yüzde 50 azalmasının düşük ve orta gelirli 117 ülkede 200 bin bebeğin daha ölü doğmasına neden olabiliceği belirtildi. Çalışmada düşük gelirli 20 ülkede, ölü doğumlarda bir yıl içinde yüzde 20 artış görülebileceğine işaret edildi. Son Güncelleme: 8 Ekim 2020 Perşembe 20:42
İtalya'da COVID-19 vakaları artmaya devam ediyor. İtalya'da yeni tip koronavirüs (COVID-19) salgınında, son 24 saatte 4 bin 458 yeni vaka kaydedildi.. Sağlık Bakanlığının günlük açıkladığı verilere göre, son 24 saatte 4 bin 458 kişiye COVID-19 tanısı konuldu. Ülkede günlük vaka sayısı 12 Nisan'dan bu yana ilk kez 4 bin eşiğini geçti. Ülkede salgının başladığı şubat ayından beri virüs bulaşan toplam kişi sayısı da 338 bin 398 oldu. Aktif COVID-19 hasta sayısı 65 bin 952'ye, yoğun bakımda tedavi görenlerin sayısı da 358'e çıktı. Hayatını kaybedenlerin sayısı son 24 saatte 22 artarak 36 bin 83'e yükseldi. İyileşenlerin sayısı ise 1060 artarak 236 bin 363'e ulaştı. Sağlık Bakanı Roberto Speranza'nın danışmanı Prof. Walter Ricciardi, basına yaptığı açıklamada, "Harekete geçmezsek, aralık ayında günlük 16 bin vaka ile karşı karşıya kalma riskimiz var" dedi. İtalya'da hükümet, dün OHAL'i 31 Ocak 2021'e kadar uzatırken, maske kullanımını da açık alanlarda da zorunlu olacak şekilde genişletmişti. Son Güncelleme: 8 Ekim 2020 Perşembe 19:18
Suudi Arabistan'da 25 kişi daha koronavirüsten öldü. Suudi Arabistan'da koronavirüs nedeniyle hayatını kaybedenlerin sayısı 25 artarak 4 bin 972'ye yükseldi.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 25 kişi daha yaşamını yitirdi ve 421 yeni vaka tespit edildi. Son verilerle virüs kaynaklı can kaybı 4 bin 972'ye, vaka sayısı da 338 bin 132'ye çıktı. Sağlığına kavuşan hasta sayısı ise 323 bin 769 oldu. Son Güncelleme: 8 Ekim 2020 Perşembe 17:48
Irak'ta son 24 saatte 79 kişi koronavirüsten öldü. Irak'ta koronavirüs nedeniyle hayatını kaybedenlerin sayısı 79 artarak 9 bin 683'e yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 79 kişi daha yaşamını yitirdi, 3 bin 522 yeni vaka tespit edildi. Son verilerle virüs kaynaklı can kaybı 9 bin 683'e, vaka sayısı da 394 bin 566'ya çıktı. İyileşen hasta sayısı da 323 bin 815'e ulaştı. Son Güncelleme: 8 Ekim 2020 Perşembe 17:46
Trump: Beni Çin hasta etti. Koronavirüse yakalandıktan sonra ilk canlı röportajını veren ABD Başkanı Donald Trump, "Beni Çin hasta etti." ifadesini kullandı.. Trump, ilk canlı röportajını Fox News'a telefonla bağlanarak verdi. Kendisini gayet iyi hissettiğinin vurgulayan Trump, "Bir seçim mitingi yapmayı çok isterim. Hastalık bulaştırdığımı hiç sanmıyorum." yorumunda bulundu. Trump, COVID-19'a yakalandıktan sonra hiç test yaptırmadığını belirterek, "Yakın zamanda test yaptıracağım. Bence virüs tamamen gitti. Bence artık tamamen temizim." dedi. Bir noktada COVID-19'a yakalanacağını anladığını belirten Trump, "Sürekli dışarıda insanlarla bir aradaydım. Bir yerde artık hasta olacağımı anladım." ifadelerini kullandı. Salgın konusunda Çin'e yönelik suçlamalarını da sürdüren Trump, "Beni Çin hasta etti." dedi. Biden ve Harris'e sert eleştiriler Trump, Demokrat rakibi Joe Biden'a yönelik eleştirilerini de devam ettirdi, "Onun akli melekeleri başkan olmaya yetmez." dedi. Başkan yardımcısı adayları Cumhuriyetçi Mike Pence ve Demokrat Kamala Harris arasında dün akşam yapılan canlı yayın tartışmasını değerlendiren Trump, "Bu canavar (Harris) dün gece Pence ile canlı yayındaydı, dün gece kendi kendini yok etti. Bu canavarın söylediği her şey yalan." eleştirisinde bulundu. Trump ayrıca Harris için, "komünist" ve "sevimsiz" sıfatlarını kullanarak, "O canavar sınırlarımızı açarak tüm tecavüzcülerin ve katillerin ülkemize gelmesini istiyor." diye konuştu. Son Güncelleme: 8 Ekim 2020 Perşembe 17:54
New York borsası yükselişle açıldı. New York borsası, ekonomik destek paketine ilişkin beklentilerin etkisiyle güne yükselişle başladı.. Açılışta Dow Jones endeksi, 100 puanın üzerinde değer kazandı ve yüzde 0,42 artışla 28.423,24 puandan işlem gördü. S&P 500 endeksi yüzde 0,51 yükselişle 3.436,86 puandan ve Nasdaq endeksi yüzde 0,73 kazançla 11.447,08 puandan işlem görmeye başladı. Endekslerdeki pozitif seyirde, yeni tip koronavirüs (COVID-19) salgınının etkilerine karşı hayata geçirilmesi planlanan ekonomik destek paketine ilişkin beklentiler etkili oldu. Ekonomik destek paketine yönelik müzakereleri 3 Kasım'da gerçekleştirilecek seçime kadar durduran Trump, bugün katıldığı bir televizyon programında, görüşmeleri durdurduğunu çünkü "oyun oynamak istemediğini" söyledi. Destek paketi için masaya tekrar dönülebileceğinin sinyalini veren Trump, Demokratlar ile destek paketine ilişkin "çok verimli görüşmeler" yapmaya başladıklarını aktardı. Trump, ABD Temsilciler Meclisi Başkanı Nancy Pelosi'nin de bunun olmasını istediğini belirterek, "Bu işçilerin hatası değildi. Hava yolu şirketlerimizin hatası değildi. Çin bize bu korkunç şeyi yaptı. Bunu unutmayacağım." dedi. Öte yandan ABD'de bugün açıklanan verilere göre, ilk kez işsizlik maaşı başvurusunda bulunanların sayısı, 3 Ekim ile biten haftada 840 bin seviyesinde gerçekleşerek beklentilerin üzerinde seyretti. Son Güncelleme: 8 Ekim 2020 Perşembe 17:04
ABD'de 980 kişi daha koronavirüsten öldü. ABD'de yeni tip koronavirüs (COVID-19) salgınında ölenlerin sayısı 980 artarak 216 bin 889'a ulaştı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 54 bin 411 artışla 7 milyon 780 bin 586'ya çıktı. Virüs nedeniyle yaşamını yitirenlerin sayısı 980 artarak 216 bin 889'a ulaştı. Ülkede iyileşenlerin sayısı 4 milyon 984 bini, yapılan test sayısı da 114 milyon 186 bini geçti. Eyaletlere bakıldığında 842 bin 150 vakayla California listenin başında bulunuyor. Bunu 819 bin 992 vakayla Texas ve 722 bin 707 vakayla Florida takip ediyor. Ölü sayısında ise New York eyaleti 33 bin 356 can kaybıyla ilk sıradaki yerini koruyor. ABD'yi, en fazla vaka görülen ülkeler sıralamasında 6 milyon 835 bini geçen vakayla Hindistan ve 5 milyon'u geride bırakan vakayla Brezilya izliyor. Son Güncelleme: 8 Ekim 2020 Perşembe 17:04
Avrupa Parlamentosu Başkanı Sassoli karantinaya girdi. Avrupa Parlamentosu Başkanı David Sassoli, koronavirüs taşıyan bir kişiyle temasta bulunduğu için karantinaya girdiğini duyurdu.. Sassoli, sosyal medya hesabından yaptığı paylaşımda, temasta bulunduğu ekibinden bir kişinin testinin pozitif çıktığını bildirdi. "İyiyim ve hastalığın hiçbir belirtisi yok." ifadesini kullanan Sassoli, kurallar gereğince gerekli kontrollerin yapılması için kendini karantinaya aldığını belirtti. Son iki hafta içinde Avrupa Birliği (AB) Konseyi Başkanı Charles Michel ve AB Komisyonu Başkanı Ursula von der Leyen ile üç komisyon üyesi de koronavirüs taşıdığı ortaya çıkan kişilerle temasta bulundukları için karantinaya girmişlerdi. Michel ve von der Leyen'in testleri negatif çıkmıştı. Son Güncelleme: 8 Ekim 2020 Perşembe 16:59
Balkanlar'da koronavirüs vakaları hızla artıyor. Balkanlar'da koronavirüs vakalarındaki artış sürerken, bölge ülkeleri Hırvatistan, Bosna Hersek ve Slovenya'da salgının başından bu yana günlük en yüksek vaka artışları kaydedildi.. Hırvatistan'da son 24 saatte 542 yeni vaka tespit edilirken, bu rakam ülkede ilk vakanın tespit edildiği 25 Şubat'tan bu yana kaydedilen en yüksek günlük vaka sayısı oldu. Ülkedeki toplam vaka sayısı 18 bin 989'a yükselirken, can kaybı da 1 artarak 310 oldu. Bosna Hersek'te de son 24 saatte 453 yeni vaka tespit edilirken, 5 kişi de yaşamını yitirdi. Günlük vaka sayılarında yeni bir rekor kaydedilirken, toplam vaka sayısı 29 bin 528, can kaybı ise 913 oldu. Bir diğer bölge ülkesi Slovenya'da da son 24 saat içinde 387 yeni COVID-19 vakası tespit edildi. Salgının başından beri virüs bulaşanların sayısı 7 bin 507 olurken, can kaybı da 1 artarak 160'a çıktı. AB'den koronavirüse karşı yeni aşı anlaşması Slovenya hükümeti, vaka sayılarındaki rekor artış üzerine hastanelerde yeni COVID-19 bölümleri açılmasına karar verirken, yaşlı bakımevlerinde de "kırmızı bölgeler" oluşturulacağı bildirildi. Kuzey Makedonya'da da dün 317 yeni COVID-19 vakası tespit edilmiş, bu rakamın salgının başından beri en yüksek günlük rakam olduğu belirtilmişti. Son Güncelleme: 8 Ekim 2020 Perşembe 16:38
Trump, Biden ile sanal bir tartışmaya katılmayacağını açıkladı. ABD Başkanı Donald Trump, sanal yapılması halinde rakibi Joe Biden ile gelecek hafta gerçekleştirilmesi planlanan tartışmaya katılmayacağını söyledi.. Trump, Fox News'e yaptığı açıklamada, tarafsız Başkanlık Tartışmaları Komisyonunun, Başkan'ın yeni tip koronavirüs (Kovid-19) testinin pozitif olması nedeniyle ikinci tartışmanın sanal yapılacağını duyurmasına tepki gösterdi. ABD Başkanı, sanal bir tartışmanın "kendileri açısından kabul edilebilir olmayacağını" belirterek, moderatörleri Demokrat rakibi Biden'ı korumaya çalışmakla suçladı. Donald Trump, "Sanal bir tartışmaya katılmayacağım." dedi. İkinci tartışmanın sanal katılımla yapılacağı duyurulmuştu Komisyon, Trump ile Biden arasındaki ikinci tartışmanın, katılacak herkesin sağlığı ve güvenliğini korumak amacıyla sanal yapılacağını duyurmuş, adayların Miami'deki tartışmaya farklı mekanlardan sanal katılımını uygun görmüştü. Trump daha önce Twitter'da "15 Ekim Perşembe günü Miami'de yapılacak canlı yayın tartışmasını sabırsızlıkla bekliyorum. Çok güzel olacak." paylaşımını yapmıştı. Son Güncelleme: 8 Ekim 2020 Perşembe 16:08
Almanya'da son 2,5 ayda 188 İslam düşmanlığı suçu işlendi. Almanya'da son 2,5 ayda İslam düşmanlığı içeren 188 suç işlendiği bildirildi.. Alman hükümetinin, Sol Partinin soru önergesine verdiği cevapta, temmuzdan 17 Eylül'e kadar toplam 188 İslam düşmanlığı suçunun kayıtlara geçtiği ifade edildi. 188 suç vakası içerisinde 9 kişinin yaralandığı bilgisi paylaşılan cevapta, yaralananlar nedeniyle hiç kimsenin gözaltına alınmadığının belirtilmesi dikkati çekti. Hükümetin cevabında, İslam düşmanlığı içeren saldırılar nedeniyle sadece soruşturmaların bulunduğu vurgulandı. Solingen'den Hanau'ya Almanya'da büyüyen ırkçılık "Polise intikal etmeyen birçok İslam düşmanlığı vakası bulunuyor" Almanya İslam Konseyi Başkanı Burhan Kesici, söz konusu önergedeki rakamlarla ilgili yaptığı açıklamada, uzun zamandır Alman toplumunda İslam düşmanlığının yoğunlaştığını söylediklerini belirterek, "Bu rakamlar, bizim söylediklerimizi teyit ediyor." dedi. Önergede sadece polise intikal eden olayların belirtildiğine ancak polise intikal etmeyen birçok İslam düşmanlığı vakasının da bulunduğuna işaret eden Kesici, şunları söyledi: "Aslında İslam düşmanlığının daha çok olduğu görülebilir. Özellikle yeni tip koronavirüs (COVID-19) döneminde bu kadar suç işlenmesinin, ilerleyen dönemlerde daha fazla suç işlenebileceğinin işareti olarak görmek mümkün." Kesici, İslam düşmanlığına karşı yeni kurulan komisyon ile Alman hükümetinin bu olayların farkına vararak karşı tedbirleri alacağını umduklarını kaydetti. Son Güncelleme: 8 Ekim 2020 Perşembe 15:37
İsrail'de vaka sayısı 283 bini geçti. Koronavirüs salgınının kontrol altına alınması için yeniden karantina uygulamasına geçilen İsrail'de toplam vaka sayısı 283 bini geçerken, can kaybı da 1846'ya yükseldi.. Sağlık Bakanlığından yapılan yazılı açıklamaya göre, ülkede son 24 saatte COVID-19'dan 43 kişi daha yaşamını yitirdi ve 4 bin 129 yeni vaka tespit edildi. Böylece COVID-19 kaynaklı can kaybı 1846'ya, vaka sayısı da 283 bin 532'ye çıktı. Virüse yakalanan hastalardan 878'nin durumunun ağır olduğu ülkede, sağlığına kavuşanların sayısı ise 220 bin 46'ya ulaştı. COVID-19 testlerinin pozitif çıkma oranı düştü İsrail'de salgını kontrol altına almak için 18 Eylül'de yeniden uygulamaya başlanan karantinanın ardından COVID-19 testlerinin pozitif çıkma oranında düşüş gözleniyor. Ülkede son 24 saatte 49 bin 68 test yapıldığı, pozitif çıkma oranının yüzde 8,9 olduğu ifade edildi. Bu oran geçen ay yüzde 15'e kadar yükselmişti. Son Güncelleme: 8 Ekim 2020 Perşembe 15:32
AB'den koronavirüse karşı yeni aşı anlaşması. Avrupa Birliği (AB), ilaç üreticisi Janssen Pharmaceutica NV ile yapılan ve 200 milyon kişinin yeni tip koronavirüse (COVID-19) karşı aşılanmasını sağlayacak sözleşmeye onay verdi.. AB Komisyonundan yapılan açıklamaya göre, Faz 3 aşamasında klinik çalışmaları devam eden aşının güvenli ve etkili olduğu kanıtlandığında, AB üyesi ülkelerde 200 milyon kişinin aşılanması için satın alma yapılabilecek. AB ülkeleri, ayrıca 200 milyon kişinin daha aşılanması için ek satın alma yoluna gidebilecek veya aşıları başka Avrupa ülkelerine hibe edebilecek. AB, daha önce ilaç firmaları AstraZeneca ve Sanofi-GSK ile aşı satın almak üzere sözleşme imzalamış, bunların dışında CureVac, BioNTech-Pfizer ve Moderna firmalarıyla yapılan aşı satın alma görüşmelerinin başarılı şekilde sonuçlandığını açıklamıştı. Remdesivir anlaşması AB, merkezi ABD'de bulunan Gilead şirketiyle COVID-19 tedavisinde kullanılan "Remdesivir" ilacını almak için de sözleşme imzaladı. AB ülkelerinin tamamı ile Norveç, İzlanda, İngiltere, üyelik sürecindeki Arnavutluk, Kuzey Makedonya, Karadağ, Sırbistan, Kosova ve Bosna Hersek'in imza attığı sözleşmenin 500 bin tedavi kürünü içerdiği belirtildi. Avrupa ülkelerinde son günlerde COVID-19 vakalarının artmasının ardından hastanelerde Remdesivir kıtlığı başladığı belirtiliyordu. Son Güncelleme: 8 Ekim 2020 Perşembe 15:27
Brüksel'de kafe ve barlar bir ay kapatıldı. Belçika'da yeni tip koronavirüse (COVID-19) yakalananların sayısının günlük ortalaması 2 bin 500'ün üzerine çıktı. Salgınının endişe verici boyutlara ulaştığı başkent Brüksel'de, kafe, bar ve spor kulübü kantinler bir ay süreyle kapatıldı.. Haftalık vaka sayılarının günlük ortalamasını yayımlayan Ulusal Halk Sağlığı Enstitüsünün verilerine göre, 29 Eylül-5 Ekim haftasında COVID-19 teşhisi konulan kişi sayısı, bir önceki haftaya göre yüzde 64 aratarak 2 bin 595'e yükseldi. 11,4 milyon nüfuslu ülkede salgının başından bu yana COVID-19'a yakalananların sayısı 137 bin 868 olurken, hastalık nedeniyle bugüne kadar 10 bin 108 kişi hayatını kaybetti. Günlük ortalama ölü sayısı ise 12 oldu. Belçika genelinde hastanelerde tedavi görenlerin sayısı da düne göre, yaklaşık 100 artarak 1050'ye ulaştı. Bu kişilerin 201'i yoğun bakım ünitelerinde tedavi görüyor. Salgınla mücadelede tedbirlerin sıkılaştırılması kararı Belçika'da yaz aylarının başında günlük yeni vaka sayısı 100'ün altına kadar düşmüş ancak tatil sezonunun bitimi ve okulların açılmasıyla vakalarda hızlı bir artış başlamıştı. Bunun üzerine federal hükümet ve başkent Brüksel gibi vakaların fazla görüldüğü yerlerdeki yerel hükümetler, salgınla mücadelede tedbirlerini sıkılaştırma kararı aldı. Son olarak Brüksel bölge hükümeti, dün barlar ve kafelerin en az 1 ay boyunca kapatılacağını açıklamıştı. Son Güncelleme: 8 Ekim 2020 Perşembe 15:22
İran'da koronavirüs kaynaklı can kaybı 27 bin 888'e yükseldi. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 230 artarak 27 bin 888'e yükseldi.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 230 kişinin daha yaşamını yitirdiğini ve 4 bin 392 yeni vaka tespit edildiğini belirtti. İran'da böylece salgının başından bu yana bir günde görülen en yüksek vaka sayısı kaydedildi. Lari, virüs kaynaklı can kaybının 27 bin 888'e, vaka sayısının da 488 bin 236'ya çıktığını aktardı. Virüse yakalanan hastalardan 4 bin 335'inin durumunun ağır olduğunu söyleyen Lari, iyileşen hasta sayısının ise 399 bin 300'e ulaştığı bilgisini verdi. Lari, şu ana kadar ülkede 4 milyon 232 bin 64 kişiye test yapıldığını kaydetti. Sağlık Bakanlığı Sözcüsü ayrıca, ülkedeki 31 eyaletten 30'unun "kırmızı" veya "riskli" bölgeler arasında yer aldığını sözlerine ekledi. İran'da vakaların artması nedeniyle Tahran, Kum, Kazvin ve Elburz eyaletlerinde yeniden kısıtlamalara gidilmişti. Son Güncelleme: 8 Ekim 2020 Perşembe 14:14
Fransızların yüzde 61’ine göre Macron, COVID-19 kriziyle başa çıkamadı. Fransa'da yapılan bir anket, katılımcıların yüzde 61'inin Cumhurbaşkanı Emmanuel Macron'un yeni tip koronavirüs (COVID-19) salgınıyla mücadeleyi gerektiği gibi yönetemediği düşüncesini taşıdığını ortaya koydu.. ELABE Araştırma Enstitüsü, BFMTV kanalı için 7 Ekim'de 18 yaş üzeri 1000 kişiye, Macron'un salgını yönetmekte başarılı olup olmadığını sordu. Ankete göre, Fransa'da 10 kişiden 6'sı, Macron'u "salgın kriziyle başa çıkamamak" ve "kötü yönetmekle" suçluyor. Fransa Cumhurbaşkanının sağlık planıyla ilgili doğru kararlar vermediğini düşünenlerin oranı ise yüzde 55’i buluyor. Hükümetin ve Macron’un COVID-19 salgınının ilk dalgasından gerekli dersleri almadığını düşünenlerin oranı da yüzde 65. "Kibirli ve baskıcı" bir Cumhurbaşkanı Macron'un kibirli bir Cumhurbaşkanı olduğu görüşünde olanların oranı yüzde 65 iken, yüzde 63'ü de baskıcı olduğu görüşünde. Fransa Cumhurbaşkanının "Fransızları bir araya getirebileceğini" düşünenlerin oranı ise yüzde 26'da kalıyor. Macron'a ve hükümete güven azalıyor Fransa'da yapılan anketler Cumhurbaşkanı Macron ve Başbakan Jean Castex’e halkın güveninin gittikçe azaldığını ortaya koymuştu. Ülkede, eylülde yapılan 7 farklı güven anketinde de Macron'a yüzde 41 civarında olan güvenin 2,4 puan düşerek yüzde 38,7'e gerilediği ortaya çıkmıştı. Başbakan Castex’in popülerliği atandığı temmuzda yüzde 49,4 iken, hakkında olumlu düşünenlerin oranı 7,11 puan düşerek eylülde yüzde 42,29’a gerilemişti. Ülkede COVID-19 vaka sayısı hızla artıyor Fransa'da son 24 saatte 18 bin 746 kişide daha COVID-19 tespit edilmesiyle salgının başından bu yana görülen en yüksek günlük vaka sayısına ulaşılmıştı. Ülkede salgın nedeniyle yaşamını yitirenlerin sayısı 32 bin 445'e, toplam vaka sayısı ise 653 bin 509'a yükseldi. Son Güncelleme: 8 Ekim 2020 Perşembe 13:26
Kırgızistan’da bazı devlet yetkilileri görevlerine dönmeye başladı. Kırgızistan’da başkent Bişkek ile Oş kentinde muhalefetin ve iktidar yanlılarının gösterileri üçüncü günde de sürerken, hükümet üyeleri ve yerel yöneticiler görevlerinin başına dönmeye başladı.. Başbakanlıktan yapılan yazılı açıklamaya göre, Başbakan Yardımcısı Erkin Asrandiyev, ilgili yetkililerle halka hizmet verilmesinin devamı konusunu görüştü. Görüşmede, ülke genelinde tüm devlet çalışanlarının işbaşı yapması gerektiği ve COVID-19'la mücadele ile kış sezonuna hazırlıkların sürdürülmesi gerektiği vurgulandı. Asrandiyev, "Bu zor dönemde, vatandaşların yaşamsal faaliyetlerini sağlamak için tüm devlet organları kendilerine verilen görevleri yerine getirmek konusunda çalışmalarını yoğunlaştırmalıdır.” ifadesini kullandı. Kırgızistan Başsavcılığı Basın Merkezinden yapılan yazılı açıklamada ise başsavcılık binasının çalışanları ve gönüllü vatandaşların desteğiyle başsavcılık binasının ayakta ve başsavcı yardımcıları ve personelinin görevinin başında olduğu aktarıldı. Başkent Bişkek'te üç gün aradan sonra caddelerde trafik polislerinin araçları görülmeye başlandı. Pazartesiyi salıya bağlayan gece cumhurbaşkanlığı idaresi ve parlamento binasının işgalinin ardından bazı parti taraftarlarının baskısı üzerine görevlerinden ayrılan Bişkek ve Oş Belediye Başkanları bu sabah makamlarına geri döndü. Ülkenin güneyindeki Oş kentindeki ana meydanda Cumhurbaşkanı Sooronbay Ceenbekov'un destekçileri bugün destek mitingi yaptı. Siyasi otoritede kaos sürüyor Cumhurbaşkanlığı idaresi ve parlamento binası işgali, Başbakan Kubatbek Boronov ile Meclis Başkanı Dastanbek Cumabekov'un istifasını getirmişti. Milletvekilleri, meclis başkanlığı görevine Bir Bol Partisi Milletvekili Mıktıbek Abdıldayev'i seçerken, göstericilerin cezaevinden çıkardığı eski milletvekili Sadır Caparov başbakanlık koltuğuna oturtulmuştu. Seçim sonuçlarının iptali için protesto gösterileri düzenleyenlerden Reforma, Ata Meken, İman Nuru Adalet ve Kalkınma Partisi taraftarları, Ata Meken partisi üyesi Tilek Toktogaziyev'i başbakanları olarak ilan etmişti. Her iki isim de başbakanlık binasında birer toplantı gerçekleştirmişti. Ayrıca, ülkede durumun kontrol altına alınması için kurulan Koordinasyon Kurulunun başına getirilen Adahan Madumarov'un yönetimindeki Bütün Kırgızistan Partisi'nin üyesi eski güvenlikçi Kursan Asanov, İçişleri Bakanlığı görevini üstlenmişti. Siyasi otoritede kaos sürerken, Bişkek'te olduğu belirtilen Cumhurbaşkanı Ceenbekov olayların başladığı günden bu yana üç kez yazılı açıklama yaparak, siyasi güçlerle diyaloğa hazır olduğunu bildirmişti. Kırgızistan Cumhurbaşkanı Ceenbekov: Amacımız, Kırgızistan'da barışı ve asayişi sağlamak Öte yandan, Sadır Caparov ile Tilek Toktogaziyev'in taraftarlarının başbakanlık binası etrafında gösterileri sürürken, başbakanlık binasına girme teşebbüsünde bulunan bir grup engellendi. Son Güncelleme: 8 Ekim 2020 Perşembe 13:04
Belçika'da günlük vaka sayısı 2 bin 500'ü geçti. Belçika'da yeni tip koronavirüse (COVID-19) yakalananların sayısının günlük ortalaması 2 bin 500'ün üzerine çıktı.. Haftalık vaka sayılarının günlük ortalamasını yayımlayan Ulusal Halk Sağlığı Enstitüsünün verilerine göre, 29 Eylül-5 Ekim haftasında COVID-19 teşhisi konulan kişi sayısı, bir önceki haftaya göre yüzde 64 aratarak 2 bin 595'e yükseldi. 11,4 milyon nüfuslu ülkede salgının başından bu yana COVID-19'a yakalananların sayısı 137 bin 868 olurken, hastalık nedeniyle bugüne kadar 10 bin 108 kişi hayatını kaybetti. Günlük ortalama ölü sayısı ise 12 oldu. Belçika genelinde hastanelerde tedavi görenlerin sayısı da düne göre yaklaşık 100 artarak 1050'ye ulaştı. Bu kişilerin 201'i yoğun bakım ünitelerinde tedavi görüyor. Salgınla mücadelede tedbirlerin sıkılaştırılması kararı Belçika'da yaz aylarının başında günlük yeni vaka sayısı 100'ün altına kadar düşmüş ancak tatil sezonunun bitimi ve okulların açılmasıyla vakalarda hızlı bir artış başlamıştı. Bunun üzerine federal hükümet ve başkent Brüksel gibi vakaların fazla görüldüğü yerlerdeki yerel hükümetler, salgınla mücadelede tedbirlerini sıkılaştırma kararı aldı. Son olarak Brüksel bölge hükümeti, dün barlar ve kafelerin en az 1 ay boyunca kapatılacağını açıklamıştı. Son Güncelleme: 8 Ekim 2020 Perşembe 12:51
Almanya'da artan koronavirüs vakalarından endişe duyuluyor. Almanya Sağlık Bakanı Jens Spahn, ülkede artan yeni tip koronavirüs (COVID-19) vakalarının endişe verici olduğunu söyledi.. Spahn, Berlin'de COVID-19'la ilgili son gelişmelerin ele alındığı basın toplantısında açıklamalarda bulundu. Hiç kimsenin bu virüse karşı dokunulmazlığı bulunmadığını belirten Spahn, "Rakamlar beni çok endişelendiriyor. Gençler, 'bize bir şey olmaz' demesin. Ancak 80 milyon mücadeleye katılırsa, virüs olasılığı önemli ölçüde düşer." ifadesini kullandı. Spahn, tüm bu gelişmelere binaen yine de ikinci bir sokağa çıkma kısıtlaması getirilmesini henüz beklemediğini kaydetti. "Virüsün kontrol dışına çıkması durumu" Basın toplantısına katılan Robert Koch Enstitüsü Başkanı Lothar Wieler de hijyen ve mesafe kurallarına uymanın önemini bir kez daha vurgulayarak, "Virüsün kontrol dışına çıkması durumunda, günlük 10 binden fazla vaka sayısına ulaşabiliriz." değerlendirmesinde bulundu. Toplantıda, virüsle mücadelede kapalı alanların havalandırılmasının da önemine işaret edildi. Almanya'daki COVID-19 vakaları nisan rakamlarına dönüyor Öte yandan Almanya'da son 24 saatte 4 bin 58 kişinin COVID-19 testi pozitif çıktı. Almanya genelinde COVID-19 vaka sayısı 310 bin 144'e, virüs nedeniyle ölenlerin sayısı ise 9 bin 578'e yükseldi. Almanya, yeni vakalarda artış görülen Romanya, Tunus, Gürcistan ve Ürdün'ü "riskli bölge" ilan etmişti. Son Güncelleme: 8 Ekim 2020 Perşembe 11:16
Her yıl yaklaşık 2 milyon çocuk ölü doğuyor. DSÖ ve UNICEF'in raporuna göre, dünyada her yıl yaklaşık 2 milyon çocuk ölü doğuyor. Raporda, COVID-19 salgınının bu sayının artmasına yol açabileceği bilgisi de yer alıyor.. Dünya Sağlık Örgütü (DSÖ), Birleşmiş Milletler Çocuklara Yardım Fonu (UNICEF) ve ortakları, ölüm doğum sayısının dünya çapında hesap edildiği bir rapor yayımladı. Raporda, dünyada her yıl 2 milyon çocuğun ölü doğduğuna ve koronavirüs salgınının, bu sayının artmasına yol açabileceğine işaret edildi. COVID-19 salgınından ötürü sağlık hizmetlerinde öngörülen yüzde 50 kesintinin, gelişmekte olan 117 ülkede 200 bin ölü doğuma daha neden olabileceği anlatıldı. DSÖ, raporda, kadınların eğitimli bir sağlık çalışanının yardımını alması halinde ölü doğumların yüzde 40'ından fazlasının önüne geçilebileceğine dikkat çekti. "Her 16 saniyede bir anne, ölü doğumun tarifsiz acısını yaşayacak" Ölü doğumların neredeyse yarısının Sahra Altı Afrika ve Orta Asya'da doğum sırasında meydana geldiği, bu oranın Avrupa, Kuzey Amerika, Avustralya ve Yeni Zelanda'da yaklaşık yüzde 6 olduğu, geçen yıl her 4 düşükten 3'ünün Sahra Altı Afrika veya Güney Asya'da görüldüğü bilgisi paylaşıldı. Gelişmiş ülkelerde, etnik azınlıklar arasında yüksek düşük oranlarına rastlandığı da vurgulandı. UNICEF İcra Direktörü Henrietta Fore, "Her 16 saniyede herhangi bir yerde bir anne, ölü doğumun tarifsiz acısını yaşayacak" sözünü kullandı. Son Güncelleme: 8 Ekim 2020 Perşembe 10:26
COVID-19 tespit edilen kişi sayısı 36 milyon 401 bini aştı. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında toplam vaka sayısı 36 milyon 401 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 60 bin 567 kişi yaşamını yitirdi. Vaka sayısı, dünya genelinde 36 milyon 401 bin 583'e çıkarken, virüs saptanan 27 milyon 418 bin 538 kişi sağlığına kavuştu. Ayrıca tedavisi devam eden 7 milyon 922 bin 478 vaka bulunuyor. En fazla vaka ve ölümün görüldüğü ABD'de 7 milyon 776 bin 224 kişide COVID-19 tespit edildi, salgın nedeniyle 216 bin 784 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (6 milyon 835 bin 655), Brezilya (5 milyon 2 bin 357), Rusya (1 milyon 248 bin 619), Kolombiya (877 bin 683), İspanya (872 bin 276), Arjantin (840 bin 915), Peru (835 bin 662), Meksika (799 bin 188), Güney Afrika (685 bin 155), Fransa (635 bin 509), İngiltere (544 bin 275), İran (483 bin 844), Şili (474 bin 440), Irak (391 bin 44), Bangladeş (373 bin 151), Suudi Arabistan (337 bin 711), İtalya (333 bin 940), Filipinler (329 bin 637), Türkiye (329 bin 138), Pakistan (316 bin 934), Endonezya (315 bin 714) ve Almanya (311 bin 113)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (148 bin 304), Hindistan (105 bin 554), Meksika (82 bin 726), İngiltere (42 bin 515), İtalya (36 bin 61), Peru (33 bin 9), İspanya (32 bin 562), Fransa (32 bin 445), İran (27 bin 658), Kolombiya (27 bin 180), Arjantin (22 bin 226), Rusya (21 bin 865), Güney Afrika (17 bin 248), Şili (13 bin 90), Ekvador (11 bin 743), Endonezya (11 bin 472) ve Belçika (10 bin 108)." Son Güncelleme: 8 Ekim 2020 Perşembe 09:37
ABD'de her yıl gripten kaç kişi ölüyor?. Grip mevsiminin başladığı ülkelerden biri de koronavirüs salgınının 200 binden fazla can aldığı ABD. Her ne kadar kendisi de COVID-19’a yakalanan Başkan Trump, koronanın gripten daha az ölümcül olduğunu savunsa da rakamlar pek öyle söylemiyor.. Sonbahar, özellikle de ekim ayı Kuzey Yarımküre'de soğuk algınlığı ve grip mevsiminin başlangıcı. Bu yıl yeni tip koronavirüs (COVID-19) salgını nedeniyle her zamankinden daha zor geçmesi bekleniyor. Zira dünyada 36 milyonu aşkın korona vakası, 1 milyondan fazla ölüm var. Koronavirüs pandemisine bağlı yaklaşık 8 milyon vaka, 200 binden fazla can kaybının olduğu ABD’de de durum kritik. Son olarak ABD Başkanı Donald Trump ve Beyaz Saray’daki birçok kurmayının da COVID-19’a yakalandığını hesaba katarsak, salgının ciddiyetini daha net anlamış olabiliriz. [COVID-19’a yakalanan ABD Başkanı Donald Trump, kaldırıldığı hastaneden Beyaz Saray'a dönüşte maskesini çıkarıp poz verdi. Fotoğraf: Reuters] Her ne kadar Trump, sosyal medya sitesi Twitter’dan koronavirüs tehdidini grip ölümleriyle kıyaslayarak hafife alsa da sayılar pek öyle söylemiyor. Flu season is coming up! Many people every year, sometimes over 100,000, and despite the Vaccine, die from the Flu. Are we going to close down our Country? No, we have learned to live with it, just like we are learning to live with Covid, in most populations far less lethal!!! — Donald J. Trump (@realDonaldTrump) October 6, 2020 Trump, Facebook’un "COVID-19 konusunda yanlış bilgi yaydığı" gerekçesiyle sildiği, daha önce defalarca kavga ettiği Twitter’ın da kaldırmadığı ancak "yanıltıcı ve potansiyel olarak zararlı bilgi yaydığı" uyarısı vererek sansürlediği o paylaşımında, "Grip mevsimi yaklaşıyor. Her yıl birçok insan, bazen 100 binin üzerinde ve aşıya rağmen, gripten ölüyor. Ülkemizi kapatacak mıyız? Hayır, onunla yaşamayı öğrendik, tıpkı Covid ile yaşamayı öğrendiğimiz gibi. Birçok kişi için Covid gripten daha az ölümcül" ifadelerini kullandı. Twitter bu paylaşım için, "Bu tweet, COVID-19'la ilgili yanıltıcı ve potansiyel olarak zararlı bilgilerin yayılmasına dair Twitter kurallarını ihlal etti. Ancak Twitter, mesajın erişilebilir olmasının, kamuoyunun yararına olabileceğine karar verdi" uyarısı koydu. Peki gripten her yıl kaç ABD’li hayatını kaybediyor? Mevsimsel grip virüsü ABD'de de yıl boyunca ortaya çıkabiliyor ancak en çok sonbahar ve kış aylarında görülüyor, aralık ve şubat arasında zirve yapıyor. [Grafik: TRT Haber / Bedra Nur Aygün] ABD Hastalık Kontrol ve Önleme Merkezi (CDC) verilerine göre, 2019-2020 grip sezonunda 38 milyon kişi gribe yakalandı. Bunların 18 milyonu bir sağlık kuruluşuna başvurdu. 400 bin kişi hastaneye kaldırılırken, 22 bini hayatını kaybetti. Orta şiddette ve iki dalgadan bahsediyoruz. Son 10 yılın en ölümcül grip sezonu olan 2017-2018’de ise tahmini 61 bin kişi öldü. Son 5 yılın toplam ölü sayısı da ABD’deki mevcut koronavirüs ölümlerinin sayısından az kalıyor. Facebook, Trump'ın 'Bazı kişiler için COVID-19, gripten daha az ölümcül' mesajını sildi COVID-19'a yakalanan Trump taburcu oldu Trump'tan ABD'lilere çağrı: Grip aşısı olmaya çağırıyorum Covid-19 gripten 10 kat daha ölümcül Son Güncelleme: 8 Ekim 2020 Perşembe 10:04
Hindistan'da koronavirüs kaynaklı can kaybı 105 bini geçti. Hindistan'da 971 kişinin daha yaşamını yitirmesiyle COVID-19'dan ölenlerin sayısı 105 bin 526'ya yükseldi.. Hindistan Sağlık Bakanlığından yapılan açıklamaya göre, ülkede son 24 saatte 78 bin 524 yeni COVID-19 vakası tespit edildi, toplam vaka sayısı 6 milyon 835 bin 655'e çıktı. Ülkede bugüne kadar 5 milyon 827 bin 704 kişi iyileşti. COVID-19 verilerinin derlendiği "Worldometer" internet sitesine göre, Hindistan, "dünyada en fazla vaka görülen 2'nci ülke" konumunda bulunuyor. Son Güncelleme: 8 Ekim 2020 Perşembe 09:13
Almanya tekrar nisandaki vaka sayısına ulaştı. Almanya'da son 24 saatte 4 bin 58 kişinin koronavirüs testi pozitif çıktı.. Almanya’da bulaşıcı hastalıklar alanında çalışmalar yürüten ve hükümeti bilgilendiren Robert Koch Enstitüsünce (RKI) yapılan açıklamada, ülkede COVID-19 tespit edilen kişi sayısının son 24 saatte 4 bin 58 arttığı belirtildi. Böylece Almanya, nisandaki rakamlara tekrar geri dönmüş oldu. Son 24 saatte COVID-19 nedeniyle 16 kişinin öldüğü anlatılan açıklamada, Almanya genelinde COVID-19 vaka sayısının 310 bin 144'e ve virüs nedeniyle ölenlerin sayısının ise 9 bin 578'e yükseldiği belirtildi. Açıklamada, COVID-19'dan iyileşenlerin sayısının 269 bin 600'e ulaştığı kaydedildi. Riskli bölge ilan edilen yerler Almanya, yeni vakalarda artış görülen Romanya, Tunus, Gürcistan ve Ürdün'ü "riskli bölge" ilan etti. Slovenya'nın bazı bölgelerini de riskli bölgeler grubuna dahil eden Almanya'da hükümet, mümkün olduğunca bu bölgelere seyahat yapılmamasını tavsiye etti. Son Güncelleme: 8 Ekim 2020 Perşembe 09:03
Afrika'da bir günde 10 bin 615 Covid-19 vakası görüldü. Afrika kıtasında koronavirüs (Covid-19) tespit edilenlerin sayısı 1 milyon 545 bini geçti.. Covid-19 verilerinin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 10 bin 615 artarak 1 milyon 545 bin 109 oldu. Salgın nedeniyle ölenlerin sayısı, 269 artışla 37 bin 154'e ulaştı. Kıtada Covid-19 kaynaklı en fazla can kaybı, 17 bin 248 ölümle Güney Afrika'da gerçekleşirken, Mısır'da 6 bin 10, Fas'ta ise 2 bin 439 kişi hayatını kaybetti. Morityus'ta aktif Covid-19 vakası kalmazken Seyşeller ve Eritre'de ölüm rapor edilmedi. Güney Afrika'da vaka sayısı 685 bin 155'a ulaştı, bu ülkeyi 140 bin 24 vakayla Fas ve 104 bin 35 vakayla Mısır izledi. Afrika'da, Covid-19'a yakalanan 1 milyon 286 bin 83 kişi iyileşti. Son Güncelleme: 8 Ekim 2020 Perşembe 07:58
Dünya genelinde Covid-19 vaka sayısı 36 milyon 383 bini aştı. Çin'in Hubey eyaletine bağlı Vuhan kentinde ortaya çıkan ve dünya geneline yayılan yeni tip koronavirüs salgınında toplam vaka sayısı 36 milyon 383 bini geçti.. Amerika Birleşik Devletleri'nde vaka sayısı yedi buçuk milyonu, can kaybı 212 bini geçti. Başkan Donald Trump bir video mesajı yayınlayarak, kendisine verilen "antikor kokteylinin" çok etkili olduğunu belirti, "Hastanedeyseniz ve kendinizi kötü hissediyorsanız bu ilacı bedavaya alabileceksiniz" dedi. Trump, "Bu hastalığın bana tanrının bir lütfu olduğunu düşünüyorum" ifadesini kullandı. Aşı çalışmalarına ilişkin de bilgi veren Trump, "Seçimden önce bunu yapmalıydık ancak işin içine siyaset girdi. Seçimden sonra aşımız olur" diye konuştu. İngiltere'de bir günde 14 bin 500'den fazla yeni vaka tespit edildi. Vaka sayısı 530 bini aştı. 42 binden fazla kişinin hayatını kaybettiği ülkede hastane başvuruları bir günde yüzde 25 artarak dört ayın en yüksek seviyesine ulaştı. İtalya'da Başbakanı Conte, vakalardaki artış üzerine ülke genelinde 15 Ekim’de sona erecek OHAL’i 31 Ocak 2021’e kadar uzattıklarını açıkladı. Başbakan, maske takmanın açık alanları da kapsayacak şekilde genişletilmesi ve buna uymayanlara yönelik 400 eurodan bin euroya kadar para cezası öngören yeni bir kararname çıkardıklarını da duyurdu. İran'da günlük can kaybı sayısı 239 ile rekor kırdı. Vaka ve can kaybı sayısındaki artış sonrası İran hükümeti yeni kısıtlamalara hazırlanıyor. Cumartesi gününden itibaren Tahran’da maske takmak zorunlu olacak. İsrail Başbakanı Benyamin Netanyahu'nun eşi Sara Netanyahu ise koronavirüse karşı getirilen kısıtlamalara uymamasıyla gündemde. Sara Netanyahu'nun maske takmaya teşvik eden bir kamu spotu videosu için, evine kuaför çağırarak, kısıtlamaları ihlal ettiği iddia ediliyor. İsrail'de geçen ay koronavirüs önlemleri kapsamında kuaför salonları ve berber dükkanları, kapatıldı. İnsanlara temel ihtiyaçları dışında evden çıkmamaları söylendi. Son Güncelleme: 8 Ekim 2020 Perşembe 07:41
Fransa'da Covid-19 vaka sayısında yeni rekor. Fransa'da son 24 saatte 18 bin 746 kişide daha yeni tip koronavirüs (Covid-19) tespit edilmesiyle salgının başından bu yana görülen en yüksek vaka sayısına ulaşıldı.. Fransa Halk Sağlığı Kurumundan yapılan açıklamaya göre, ülkede 80 kişinin daha yaşamını yitirmesiyle can kaybı sayısı 32 bin 445'e ulaştı. Fransa'da virüs bulaşan kişi sayısı son 24 saatte 18 bin 746 artışla 653 bin 509'a yükseldi. Bu rakam, salgının başından bu yana kaydedilen en yüksek günlük vaka sayısı oldu. Hastanelerde 1416'sı yoğun bakımda olmak üzere 7 bin 536 kişinin tedavisi sürerken, iyileşenlerin sayısı 498 artışla 99 bin 793'e çıktı. Covid-19 testlerinin pozitif çıkma oranı ise yüzde 9,1'e ulaştı. Salgının seyrinin kötüleşmeye devam ettiği ülkede, son olarak 3 Ekim'de kayıtlara geçen 16 bin 972 vakayla salgının başlangıcından bu yanaki en yüksek günlük vaka sayısı tespit edilmişti. Son Güncelleme: 8 Ekim 2020 Perşembe 06:10
Kanada'da plastik atıklara karşı önemli adım. Kanada'da plastik poşet, pipet, çatal bıçak takımı ve diğer tek kullanımlık plastik malzemelerin kullanımı yasaklandı. Bu malzemelerin 2021 yılının sonuna kadar piyasadan kaldırılmış olacağı açıklandı.. Kanada Çevre ve İklim Değişikliği Bakanı Jonathan Wilkinson, federal hükümetin 2030 yılına kadar sıfır plastik atığa ulaşma planı kapsamında aldıkları yeni kararları açıkladı. Bakan Wilkinson'un açıklamasına göre, plastik alışveriş poşetleri, pipetler, karıştırma çubukları, teneke kutulardaki içeceklerden altı paket halinde satılanları bir arada tutan plastik halkalar, çatal bıçak takımları ve geri dönüşümü zor plastiklerden yapılan strafor yiyecek kaplarının kullanımı yasaklandı. Bu listedeki ürünlerin 2021 yılının sonuna kadar piyasadan ve kullanımdan tamamen kalkması öngörüldü. Bakan Wilkinson plastik atıkları azaltmanın önemini vurgularken, yasağın sadece küçük bir adım olduğunu belirtti. Wilkinson, "Size şunu söyleyebilirim, kullandığımız plastik ürünlerin sayısını düşünürseniz, yasak listesi bu ürünlerin küçük bir kısmıdır." ifadesini kullandı. Kanada'da federal hükümet, 2030 yılına kadar sıfır plastik atık hedefine ulaşma çabalarının bir parçası olarak, diğer plastik ürünler için de minimum miktarda geri dönüştürülmüş malzeme içermelerini gerektirecek yeni standartlar geliştirdi. Çevre ve İklim Değişikliği Bakanı Jonathan Wilkinson, yeni tip koronavirüsü (Covid-19) salgını ile mücadelede kullanılan plastik eldiven ve diğer koruyucu ekipmanları yasak kapsamına almadıklarını ancak bu ürünlerin geri dönüşümü için çalışmaların sürdüğünü sözlerine ekledi. Son Güncelleme: 8 Ekim 2020 Perşembe 03:18
ABD Başkanı Trump: Bu hastalık bana tanrının bir lütfu. Koronavirüs (Covid-19) tedavisi süren ABD Başkanı Donald Trump, "antikor kokteylinin" kendisine çok iyi geldiğini ve bu ilacı herkes için bedava yapacaklarını belirterek, "Bu hastalığın bana tanrının bir lütfu olduğunu düşünüyorum." dedi.. ABD Başkanı Donald Trump, Beyaz Saray'ın bahçesinde, Oval Ofis'in önünde kaydettiği video mesajında, Walter Reed Askeri Hastanesinde 4 gün kaldıktan sonra önceki gün Beyaz Saray'da döndüğünü anımsatarak, "Beyaz Saray'da kalabilirdim ancak doktorlar benim başkan olduğumu söyleyerek beni hastaneye götürdüler." ifadesini kullandı. Doktorlarının çok iyi iş çıkardığını belirterek, "Hastaneye gittiğimde kendimi çok iyi hissetmiyorum. Bana Regeneron isimli bir ilaç verdiler, başka şeyler de yaptılar ama bence en temel ilaç buydu, kısa süre içinde olanlar inanılmazdı. Kendimi iyi hissettim." diye konuştu. Regeneron isimli ilaç için "acil durum kullanımı" yetkisi vereceğini belirten Trump, "Hastanedeyseniz ve kendinizi kötü hissediyorsanız bu ilacı bedaya alabileceksiniz. " dedi. Son aylarda Covid-19 ile mücadele anlamında bilim insanlarının "inanılmaz" işler çıkardığının altını çizen Trump, şu anda Covid-19'a karşı işe yarayan bir ilacın olmasının aşıdan daha önemli olduğunu vurguladı. Trump'tan aşının seçim sonrasına kalacağı sinyali Aşı çalışmalarının da hızla devam ettiğinin altını çizen Trump, "Çok kısa zaman içerisinde aşımız olacak. Bunu bence seçimlerden önce yapmalıydık ancak işin içine siyaset girdi. Sorun değil. Onlar oyunlarını oynamak istiyor, seçimlerden sonra aşımız olur." yorumunda bulundu. ABD İlaç ve Gıda İdaresinin (FDA) çok hızlı hareket ettiğini belirten Trump, Regeneron isimli firmanın ilacından şöyle bahsetti: "Bu hastalığın bana tanrının bir lütfu olduğunu düşünüyorum. Burada gizli bir lütuf vardı. Bu hastalığa yakalandım, bu ilaçtan haberim oldu, bu ilacı bana vermelerini söyledim. Bu benim önerimdi. Ve ilaç çok iyi iş çıkardı. Bu hastalığa yakalanmasaydım, bu ilaçtan da haberimiz olmayacaktı. Bana verilen tedavinin aynısının size de verilmesini istiyorum ve bu ilacı bedava yapacağım." Covid-19 salgını konusunda Çin'e de yüklenmeyi sürdüren Trump, "Yaşananlar sizin değil, Çin'in kabahatiydi. Çin, bu ülkeye ve dünyaya yaptıkları için büyük bir bedel ödeyecek." mesajını verdi. Son Güncelleme: 8 Ekim 2020 Perşembe 02:27
Güney Afrika Cumhuriyeti'nde Covid-19 vaka sayısı 685 bini geçti. Güney Afrika Cumhuriyeti'nde son 24 saatte 1913 kişide daha koronavirüs (Covid-19) tespit edilmesiyle vaka sayısı 685 bin 155'e yükseldi.. Güney Afrika Cumhuriyeti Sağlık Bakanlığı verilerine göre, ülkede son 24 saatte 145 kişi Covid-19 nedeniyle hayatını kaybetti. Virüs kaynaklı ölüm sayısının 17 bin 248 olduğu ülkede, Covid-19 vaka sayısı, 1913 artışla 685 bin 155'e ulaştı. Bugüne kadar 4 milyon 318 bin 514 testin yapıldığı Güney Afrika Cumhuriyeti'nde, virüse yakalananlardan 618 bin 127'si iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da Covid-19'un en fazla görüldüğü ülke konumunu koruyor. Son Güncelleme: 8 Ekim 2020 Perşembe 02:16
Venezuela ve Kosta Rika'da Covid-19 vaka sayısı artıyor. Koronavirüs (Covid-19) salgınında hayatını kaybedenlerin sayısı Güney Amerika ülkesi Venezuela'da 665, Orta Amerika ülkesi Kosta Rika'da 1024'e yükseldi.. Venezuela Sağlık Bakanlığının Twitter hesabından yapılan açıklamaya göre, ülkede son 24 saatte Covid-19 nedeniyle 7 kişinin daha yaşamını yitirmesiyle virüs kaynaklı can kaybı 665'e çıktı. Ülkede Covid-19 vaka sayısı 679 artışla 79 bin 796'ya, iyileşenlerin sayısı 70 bin 719'a ulaştı. Venezuela'da ilk vaka 13 Mart'ta saptanmış, 27 Mart'ta da ilk kez 1 kişi virüs nedeniyle yaşamını yitirmişti. Nüfusu 29 milyona yaklaşan Venezuela, Worldometer'a göre "dünyada en fazla vaka görülen 53'ncü ülke" konumunda bulunuyor. Kosta Rika Kosta Rika basınında çıkan habere göre, ülkede Covid-19 nedeniyle son 24 saatte 20 kişi daha hayatını kaybetti. Böylece salgın nedeniyle hayatını kaybedenlerin sayısı 1024'e yükseldi. Vaka sayısının 1355 artarak 83 bin 497'ye çıktığı ülkede, bugüne kadar 50 bin 295 Covid-19 hastası sağlığına kavuştu. Nüfusu 5 milyona yaklaşan Kosta Rika, Worldometer'a göre "dünyada en fazla vaka görülen 48'nci ülke" konumunda bulunuyor. Son Güncelleme: 8 Ekim 2020 Perşembe 02:06
İtalya ve Fransa'nın koronavirüs rakamlarında rekor artış. Fransa'da son 24 saatte 18 bin 746 kişide daha COVID-19 tespit edilmesiyle salgının başından bu yana görülen en yüksek vaka sayısına ulaşıldı. İtalya'da da günlük vaka sayısında ağustostan bu yana en yüksek artış yaşandı.. İtalya Sağlık Bakanlığı'ndan açıklanan verilere göre, son 24 saatte 3 bin 678 kişiye COVID-19 tanısı konuldu. Bugünkü günlük vaka sayısı, hem ağustostan beri yükseliş trendindeki günlük yeni vaka eğrisinin şu ana kadar ulaştığı en yüksek seviye hem de 24 Nisan'dan bu yana bir günde kaydedilen en yüksek günlük sayı oldu. Salgın başından bu yana virüs bulaşan kişi sayısı toplam 333 bin 940 oldu. Aktif COVID-19 hasta sayısı 62 bin 576’ya, yoğun bakımda tedavi görenlerin sayısı da son 24 saatte 18 artarak 337'ye yükseldi. Hayatını kaybedenlerin sayısı son 24 saatte 31 artarak 36 bin 61'e çıktı. İyileşenlerin sayısı ise 1204 artarak 235 bin 303 oldu. İtalya'da olağanüstü hal uzatıldı İtalya'da Bakanlar Kurulu, 15 Ekim'de sona erecek salgına yönelik OHAL’in 31 Ocak 2021’e kadar uzatılmasını kabul etti. Başbakanlığın, parlamentoya sunduğu olağanüstü halin 31 Ocak 2021’e kadar uzatılması ve yeni tedbirlere ilişkin yasal düzenlemeler de parlamentonun onayını aldı. Bu arada, olağanüstü halin uzatılmasıyla beraber yeni tedbirler ve cezai yaptırımların da yürürlüğe girmesi parlamentoda kabul edildi. Buna göre, ülke genelinde açık alanlarda maske kullanımı zorunlu hale getirilirken, bu kurala uymayanlara 400 ile 1000 euro arasında para cezası uygulanacağı belirtildi. Dünyada COVID-19 kaynaklı vakalar ve can kayıpları artıyor Tedbirler çerçevesinde İtalya, Büyük Britanya, Hollanda ve Belçika'dan gelenlere de test yaptırma zorunluluğu getirdi. Öte yandan, hükümet, virüsün yayılımını kontrol etmek amaçlı geliştirilen "Immuni" adı verilen temas takip uygulamasının kullanımını yaygınlaştırmaya ağırlık verecek. Şu ana kadar 6,5 milyonu aşkın kişi tarafından indirilen temas takip uygulaması, bazı kesimlerce özel hayatın gizliliğini ihlal ettiği iddiasıyla tepki çekiyordu. Fransa'da günlük vaka sayısında bir rekor daha Halk Sağlığı Kurumundan yapılan açıklamaya göre, ülkede 80 kişinin daha yaşamını yitirmesiyle can kaybı sayısı 32 bin 445'e ulaştı. Fransa'da virüs bulaşan kişi sayısı son 24 saatte 18 bin 746 artışla 653 bin 509'a yükseldi. Bu rakam, salgının başından bu yana kaydedilen en yüksek günlük vaka sayısı oldu. Hastanelerde 1416'sı yoğun bakımda olmak üzere 7 bin 536 kişinin tedavisi sürerken, iyileşenlerin sayısı 498 artışla 99 bin 793'e çıktı. COVID-19 testlerinin pozitif çıkma oranı ise yüzde 9,1'e ulaştı. Salgının seyrinin kötüleşmeye devam ettiği ülkede, son olarak 3 Ekim'de kayıtlara geçen 16 bin 972 vakayla salgının başlangıcından bu yanaki en yüksek günlük vaka sayısı tespit edilmişti. Son Güncelleme: 7 Ekim 2020 Çarşamba 23:40
Rusya'da askeri depoda yangın ve patlama. Rusya'nın Ryazan kenti yakınlarında yer alan askeri depoda yangın çıktı. Yangın nedeniyle mühimmat deposunda patlamalar da meydana geldi. Çevredeki 14 köy boşaltıldı.. Rusya'nın batısındaki Ryazan kentindeki bir otlakta henüz bilinmeyen bir nedenle yangın çıktı. Yangın kısa sürede askeri depoya ulaştı. İlk müdahalelerde yangın söndürülemeyince alevler depoya sıçradı. Depodaki mühimmat patlamaya başladı. Bölgeye itfaiye ve sağlık ekipleri sevk edildi. Yerleşim yerlerinde hasar oluştu, 14 köy boşaltıldı Olay üzerine çevredeki evler boşaltıldı, yaklaşık 1600 kişi güvenli yerlere tahliye edildi. Bölge Valiliği tarafından yapılan açıklamada, patlamadan sonra bölgedeki yerleşim alanlarında maddi hasarlar oluştuğu, şu ana kadar can kaybı olmadığı aktarıldı. Son Güncelleme: 7 Ekim 2020 Çarşamba 22:52
Yemen ordusu: Husilerin saha komutanı öldürüldü. Yemen ordusu, Hudeyde kentindeki Husi komutanlarından birinin öldürüldüğünü, Taiz kentinin batısında da Husilere ait bir silahlı insansız hava aracının (SİHA) düşürüldüğünü açıkladı.. Orduya bağlı Amalika Tugayının basın ofisinden yapılan yazılı açıklamada, ordu güçlerinin, Husilerin Hudeyde'nin güneyindeki El-Hays ilçesi saha komutanı Şerefeddin Ebunnur ve beraberindeki 5 kişiyi öldürdüğü belirtildi. Olayın silahlı bir grubun Ebunnur liderliğinde Beni Megari köyüne sızma girişimi sırasında gerçekleştiği ifade edildi. Ayrıca Husilerin Hudeyde'nin El-Manzar Mahallesi'nde kısa süre önce restore edilen sağlık merkezini havan mermisiyle bombaladığı, saldırı sonucu binada büyük hasar oluştuğu ancak can kaybı yaşanmadığı kaydedildi. Husilere ait SİHA düşürüldü Amalika Tugayından yapılan başka bir açıklamada ise Husilerin Taiz'in batısındaki El-Muha kentinde hükümete ait askeri mevzilere doğru gönderdiği bir SİHA'nın düşürüldüğü kaydedildi. Uzun süredir siyasi istikrarsızlığın hüküm sürdüğü Yemen'de İran destekli Husiler, Eylül 2014'ten bu yana Sana ve bazı bölgelerin kontrolünü elinde bulunduruyor. Suudi Arabistan öncülüğündeki koalisyon güçleri de Mart 2015'ten bu yana Husilere karşı Yemen hükümetine destek veriyor. Son Güncelleme: 7 Ekim 2020 Çarşamba 21:55
Dünyada COVID-19 kaynaklı vakalar ve can kayıpları artıyor. Yeni tip koronavirüs (COVID-19) salgını dünyada etkisini sürdürüyor. İşte ülkelerin salgına ilişkin paylaştığı son rakamlar.... Dünya genelinde koronavirüs vaka sayısı 36 milyon 250 bini aştı. Can kaybı 1 milyon 58 bini buldu. Ülkelerin koronavirüs rakamlarına ilişkin son durum: Umman Umman Sağlık Bakanlığından yapılan yazılı açıklamada, ülkede COVID-19'a yakalanan 10 kişinin daha hayatını kaybettiği ve toplam can kaybının 1000'e çıktığı belirtildi. Açıklamada, 817 kişinin daha enfekte olmasıyla ülkedeki vaka sayısının 103 bin 465, sağlığına kavuşanların sayısının ise 91 bin 329 olduğu aktarıldı. Libya Libya Hastalıklarla Mücadele Ulusal Merkezinden yapılan yazılı açıklamada, COVID-19 nedeniyle 6 kişinin daha hayatını kaybettiği ve toplam can kaybının 608'e yükseldiği belirtildi. Ülkede 1045 yeni vaka tespit edilmesiyle toplam enfekte sayısının 39 bin 513'e çıktığı kaydedilen açıklamada, 421 kişinin daha sağlığına kavuşmasıyla toplam iyileşen sayısının 22 bin 831'e ulaştığı aktarıldı. Tunus Tunus Sağlık Bakanlığı, COVID-19 nedeniyle 43 kişinin yaşamını yitirdiği, pazar ve pazartesi günleri yapılan testlerde 2 bin 312 yeni vakanın tespit edildiğini duyurdu. Açıklamada, salgın nedeniyle hayatını kaybedenlerin sayısının 364'e, vaka sayısının 24 bin 542'ye yükseldiği kaydedildi. Diğer yandan, Tunus'ta Özgür Anayasa Partisi Genel Başkanı Abir Musa, koronavirüse yakalandığını açıkladı. Facebook'ta yayınladığı videoda Musa, partisinin koronavirüs testi yaptırdığını ve kendi sonuçlarının pozitif çıktığını ifade etti. Tunus Parlamentosunda, biri parti lideri üç milletvekili ve beş çalışanda koronavirüs çıkması nedeniyle mecliste filyasyon çalışması başlatıldı. Katar Katar Sağlık Bakanlığından yapılan yazılı açıklamada, COVID-19 nedeniyle iki kişinin hayatını kaybettiği ve 238 kişide daha virüs tespit edildiği duyuruldu. Katar'da hayatını kaybeden toplam kişi sayısı 218 oldu. Böylece ülkedeki toplam vaka sayısının 127 bin 181'e çıktığı bildirilen açıklamada, 215 kişinin daha sağlığına kavuşmasıyla iyileşen hasta sayısının ise 124 bin 108'e ulaştığı ifade edildi. İsviçre'de son 24 saatte 1077 yeni COVID-19 vakası tespit edildi Ülkede haftalardır yükselişte olan COVID-19 vaka sayısında, salgının zirve yaptığı nisan başından bu yana en yüksek seviyeye ulaşıldı. İsviçre Federal Halk Sağlığı Ofisinin (BAG) açıkladığı verilere göre, son 24 saatte 15 bin 122 test yapıldı, 1077 vaka tespit edildi ve 2 kişi de hayatını kaybetti. Pozitiflik oranı ise yüzde 7,1 olarak belirlendi. Ülkede, salgın başından bu yana virüs bulaşan kişi sayısı toplam 57 bin 709 oldu. İsviçre'de şimdiye kadar COVID-19'dan 1788 kişi, Lihtenştayn'da ise 1 kişi yaşamını yitirdi. COVID-19 verilerinin derlendiği "Worldometer" internet sitesine göre ise İsviçre'de 2 bin 82 kişi virüs nedeniyle hayatını kaybetti. Ülkede bugüne kadar toplam 1 milyon 439 bin 599 test yapıldığı açıklandı. Moldova Moldova Sağlık, Çalışma ve Sosyal Koruma Bakanlığından yapılan açıklamaya göre, son 24 saatte 1062 kişide COVID-19 görülmesiyle vaka sayısı 58 bin 794’e yükseldi. Virüsten hayatını kaybedenlerin sayısı 17 artışla 1406’ya, iyileşen sayısı da 542 artışla 42 bin 480’e ulaştı. Ülkede, 14 bin 908 COVID-19 hastasının tedavisi sürüyor. Moldova’ya bağlı Gagauz Özerk Yeri’nde COVID-19 vaka sayısının 2 bin 294’ye çıktığı ifade edildi. Ülkede, bölgelerin salgın durumuna göre "yeşil", "sarı", "turuncu" ve "kırmızı"ya ayrılmasına yönelik uygulama devam ediyor. Bölgelerde COVID-19'a karşı farklı tedbirler uygulanıyor. Kırmızı olarak belirlenen bölgelerde ise sağlık alanında olağanüstü hal (OHAL) ilan edilirken, salgına karşı tedbirler sıkılaştırıldı. Söz konusu liste, iki haftada bir güncellenecek. Moldova’da, nisan ayında 100'ün altında seyreden günlük vaka sayısı, mayıs sonunda 200'ü geçmiş, haziranın ortasında 500’e yaklaşmış, haziranın sonuna doğru ise düşüşe geçmişti. Temmuzun ortasında tekrar yükselmeye başlayan günlük vaka sayısı, 1 Ekim’de 1022 olmuştu. Belarus Belarus Sağlık Bakanlığından yapılan açıklamaya göre, son 24 saatte COVID-19 vaka sayısı 415 artarak 81 bin 505’e, yaşamını yitirenlerin sayısı 6 artışla 874’e çıktı. Virüse yakalananlardan 307 kişi iyileşti ve böylece sağlığına kavuşanların sayısı 75 bin 683’e ulaştı. Ülkede, 4 bin 948 COVID-19 hastasının tedavisi sürüyor. Belarus’ta nisan sonunda 900’ün üzerine çıkan günlük vaka sayısı, mayıs ayında 1000'e yaklaşmış, haziran ayında düşüşe geçmiş, ağustosta 100’ün altında görülmüştü. Eylül başında yeniden yükselmeye başlayan günlük vaka sayısı, geçen haftadan bu yana 400’ün üzerinde görülmeye devam ediyor. Kırgızistan Kırgızistan Sağlık Bakanlığının verilerine göre, son 24 saatte 298 kişide COVID-19 tespit edildi ve toplam vaka sayısı 48 bin 97'ye çıktı. Ülkede, 154 hastanın iyileşmesiyle sağlığına kavuşanların sayısı 43 bin 798'e ulaştı. Son 24 saatte virüs nedeniyle 3 kişinin daha yaşamını yitirmesiyle, can kaybı sayısı 1069’a yükseldi. Hastanelerde 1000'den fazla hastanın tedavisi sürüyor. Tacikistan Tacikistan Sağlık ve Sosyal Koruma Bakanlığından yapılan açıklamaya göre, son 24 saatte ülkede vaka sayısı 41 artarak 10 bin 55'e çıktı. Son 24 saatte taburcu edilenlerin sayısı 39 artarak 8 bin 876'ya yükseldi. COVID-19 kaynaklı 78 ölümün gerçekleştiği ülkede 1111 kişinin tedavisi sürüyor. Özbekistan Özbekistan Sağlık Bakanlığından yapılan açıklamada, COVID-19 vaka sayısının 118 artarak 59 bin 697'ye, virüsten ölenlerin sayısının ise 1 artarak 489'a çıktığı aktarıldı. Açıklamada, iyileşenlerin sayısının 295 artarak 56 bin 460 olduğu ve şimdiye kadar virüs tespit edilen hastaların yüzde 94'ünün iyileştiği kaydedildi. Ülkedeki hastanelerde 2 bin 745 hastanın tedavisi sürüyor. Karantina tedbirlerinin 15 Ağustos'tan itibaren aşamalı olarak gevşetildiği Özbekistan'da, ağustos ayının sonundan başlayarak 300'ün altında seyreden günlük vaka sayısı, eylülde yükselişe geçmiş, 10 Eylül'de 700'ün üzerine çıkmıştı. Moldova Sağlık, Çalışma ve Sosyal Koruma Bakanlığından yapılan açıklamaya göre, son 24 saatte 1062 kişide COVID-19 görülmesiyle vaka sayısı 58 bin 794’e yükseldi. Virüsten hayatını kaybedenlerin sayısı 17 artışla 1406’ya, iyileşen sayısı da 542 artışla 42 bin 480’e ulaştı. Ülkede, 14 bin 908 COVID-19 hastasının tedavisi sürüyor. Belarus Belarus Sağlık Bakanlığından yapılan açıklamaya göre, son 24 saatte COVID-19 vaka sayısı 415 artarak 81 bin 505’e, yaşamını yitirenlerin sayısı 6 artışla 874’e çıktı. Virüse yakalananlardan 307 kişi iyileşti ve böylece sağlığına kavuşanların sayısı 75 bin 683’e ulaştı. Ülkede, 4 bin 948 COVID-19 hastasının tedavisi sürüyor. Belarus’ta nisan sonunda 900’ün üzerine çıkan günlük vaka sayısı, mayıs ayında 1000'e yaklaşmış, haziran ayında düşüşe geçmiş, ağustosta 100’ün altında görülmüştü. Eylül başında yeniden yükselmeye başlayan günlük vaka sayısı, geçen haftadan bu yana 400’ün üzerinde görülmeye devam ediyor. Kırgızistan Kırgızistan Sağlık Bakanlığının verilerine göre, son 24 saatte 298 kişide COVID-19 tespit edildi ve toplam vaka sayısı 48 bin 97'ye çıktı. Ülkede, 154 hastanın iyileşmesiyle sağlığına kavuşanların sayısı 43 bin 798'e ulaştı. Son 24 saatte virüs nedeniyle 3 kişinin daha yaşamını yitirmesiyle, can kaybı sayısı 1069’a yükseldi. Hastanelerde 1000'den fazla hastanın tedavisi sürüyor. Tacikistan Tacikistan Sağlık ve Sosyal Koruma Bakanlığından yapılan açıklamaya göre, son 24 saatte ülkede vaka sayısı 41 artarak 10 bin 55'e çıktı. Son 24 saatte taburcu edilenlerin sayısı 39 artarak 8 bin 876'ya yükseldi. COVID-19 kaynaklı 78 ölümün gerçekleştiği ülkede 1111 kişinin tedavisi sürüyor. Özbekistan Özbekistan Sağlık Bakanlığından yapılan açıklamada, COVID-19 vaka sayısının 118 artarak 59 bin 697'ye, virüsten ölenlerin sayısının ise 1 artarak 489'a çıktığı bildirildi. Açıklamada, iyileşenlerin sayısının 295 artarak 56 bin 460 olduğu ve şimdiye kadar virüs tespit edilen hastaların yüzde 94'ünün iyileştiği kaydedildi. Ülkedeki hastanelerde 2 bin 745 hastanın tedavisi sürüyor. Karantina tedbirlerinin 15 Ağustos'tan itibaren aşamalı olarak gevşetildiği Özbekistan'da, ağustos ayının sonundan başlayarak 300'ün altında seyreden günlük vaka sayısı, eylülde yükselişe geçmiş, 10 Eylül'de 700'ün üzerine çıkmıştı. İspanya'da son 24 saatte 10 bin 491, Portekiz'de 944 yeni COVID-19 vakası saptandı İspanya Sağlık Bakanlığından yapılan açıklamada, ülkedeki vaka sayısının son 24 saatte 10 bin 491 artarak 835 bin 901'e çıktığı aktarıldı. Açıklamada, COVID-19 kaynaklı ölü sayısının 76 artışla 32 bin 562'ye yükseldiği duyuruldu. Salgına karşı en sert önlemlerin uygulandığı, giriş ve çıkışların kısıtlandığı Madrid Özerk Yönetimi, yeni vakaların neredeyse yarısının tespit edildiği bölge oldu. Bu arada başkent Madrid'de alınan önlemlerden dolayı kapatılan disko ve barların, zararlarını hafifletmek için restoran olarak açılmalarına izin verileceği bildirildi. Katalonya Özerk Yönetimi ise diskoların, dans pistleri kullanılmadan, yüzde 50 doluluk oranıyla ve müşterilerinin maske takması şartıyla saat 03.00'a kadar açılmasına karar verdi. Portekiz'deki COVID-19 kaynaklı 8 can kaybı Portekiz Sağlık Bakanlığı ise COVID-19'dan son 24 saatte 8 kişinin hayatını kaybettiğini ve 944 yeni vaka tespit edildiğini duyurdu. Ülkede salgının başlangıcından bu yana hayatını kaybedenlerin sayısı 2 bin 40'a, vaka sayısı da 81 bin 256'ya çıktı. Fas, Kuveyt, BAE ve Ürdün'de COVID-19'dan ölümler arttı Fas Sağlık Bakanlığından yapılan açıklamaya göre, salgında 29 kişi daha vefat etti ve 2 bin 776 yeni vaka tespit edildi. Son verilerle ülkede can kaybı 2 bin 439'a, vaka sayısı da 140 bin 24'e yükseldi. İyileşen hasta sayısı ise 118 bin 142'ye ulaştı. Kuveyt Kuveyt Sağlık Bakanlığı, yaptığı yazılı açıklamayla son 24 saatte COVID-19 nedeniyle 7 kişinin vefat ettiğini, 475 kişide virüs tespit edildiğini, 597 kişinin de iyileştiğini duyurdu. Ülkede toplam can kaybının 639'a, vaka sayısının 108 bin 743'e çıktığı kaydedilen açıklamada, sağlığına kavuşan kişi sayısının ise 100 bin 776 olduğu ifade edildi. BAE Birleşik Arap Emirlikleri (BAE) Sağlık Bakanlığından yapılan yazılı açıklamada, COVID-19 salgınında 1 kişinin daha yaşamını yitirdiği, 1046 kişide virüs tespit edildiği, 1154 kişinin iyileştiği aktarıldı. Buna göre ülkede toplam can kaybının 436 olduğu, vaka sayısının 101 bin 840'a, iyileşenlerin sayısının ise 91 bin 710'a çıktığı ifade edildi. Ürdün Ürdün Sağlık Bakanlığı da ülkede 9 kişinin daha COVID-19 nedeniyle vefat ettiğini, 1199 kişinin enfekte olduğunu açıkladı. Böylece Ürdün'de toplam can kaybı 131'e, vaka sayısı 20 bin 200'e yükseldi, sağlığına kavuşanların sayısı ise 5 bin 575 oldu. Son Güncelleme: 7 Ekim 2020 Çarşamba 23:15
Şili, Bolivya ve Guatemala'da COVID-19 vakaları artıyor. Yeni tip koronavirüs (COVID-19) salgınında hayatını kaybedenlerin sayısı Güney Amerika ülkelerinden Şili'de 13 bin 90, Bolivya'da 8 bin 156'ya, Orta Amerika ülkesi Guatemala'da 3 bin 335'e yükseldi.. Şili Sağlık Bakanlığının açıklamasına göre, ülkede son 24 saatte COVID-19 nedeniyle 20 kişinin daha yaşamını yitirmesiyle virüs kaynaklı can kaybı 13 bin 90'a çıktı. Ülkede COVID-19 vaka sayısı 1134 artışla 474 bin 440'a, iyileşenlerin sayısı 447 bin 53'e ulaştı. Bolivya Sağlık Bakanlığından yapılan açıklamaya göre, ülkede COVID-19 nedeniyle son 24 saatte 27 kişi daha hayatını kaybetti. Böylece salgın nedeniyle hayatını kaybedenlerin sayısı 8 bin 156'ya yükseldi. Vaka sayısının 361 artarak 137 bin 468'e çıktığı ülkede, bugüne kadar 98 bin 542 COVID-19 hastası sağlığına kavuştu. Guatemala'da ölü sayısı 3 bin 335 oldu Guatemala basınında çıkan haberlere göre de ülkede son 24 saatte COVID-19 nedeniyle ölenlerin sayısı 25 artarak 3 bin 335'e, vaka sayısı ise 834 artışla 95 bin 704'e ulaştı. Ülkede şimdiye kadar 84 bin 36 kişi iyileşti. Son Güncelleme: 7 Ekim 2020 Çarşamba 20:26
Çekya ve Slovakya'da günlük vaka sayısı rekor kırmaya devam ediyor. Koronavirüs vakalarındaki artışlar nedeniyle geçen hafta "acil durum" ilan eden Çekya ve Slovakya'da günlük vaka sayısında yeni rekorlar kırıldı.. Çekya Sağlık Bakanlığından yapılan açıklamaya göre, ülkede son 24 saatte 4 bin 457 ile rekor sayıda yeni vaka tespit edildi. Ülkedeki toplam vaka sayısı 90 bin 22'ye, hayatını kaybedenlerin sayısı ise 794'e yükseldi. Hastanede tedavi gören hasta sayısının 1387'ye ulaştığı belirtilen açıklamada ayrıca hastaların 326'sının durumunun ağır olduğu kaydedildi. Çekya Sağlık Bakanı Roman Prymula, salgındaki artış nedeniyle önümüzdeki günlerde tedbirlerin artırılacağını ifade etti. Slovakya Slovakya'da ise son 24 saatte 877 ile rekor seviyede yeni vaka görüldü. Slovakya Sağlık Bakanlığının verilerine göre, ülkedeki toplam vaka sayısı 14 bin 689'a, hayatını kaybedenlerin sayısı ise 55'e yükseldi. Slovakya Başbakanı Igor Matovic, Twitter hesabından yaptığı açıklamada, ''Çok zor günler bizleri bekliyor ve kesinlikle yeni rekorlar kırılacak. Şahsi beklentim ise geçen hafta alınan önlemlerin etkisi hafta sonu görülecek.'' ifadelerini kullandı. Son Güncelleme: 7 Ekim 2020 Çarşamba 18:05
Kenyalılar koronavirüs salgınına karşı 3 gün dua edecek. Afrika ülkesi Kenya'da halk, yeni tip koronavirüs (COVID-19) salgınına karşı 3 gün boyunca dua edecek.. Kenya Devlet Başkanlığı Sözcüsü Kanze Dena, gazetecilere yaptığı açıklamada, COVID-19 salgınına karşı ülke genelinde cuma gününden pazar gününe kadar dua edileceğini söyledi. Dena, "Cumartesi günü tüm inançların temsilcilerinin katılacağı bir dua merasimi düzenlenecek. Başkent Nairobi'deki Devlet Başkanlığı binasında yapılacak dua merasimine Cumhurbaşkanı Uhuru Kenyatta da katılacak." dedi. Dua merasiminin televizyon, radyo ve dijital platformlardan canlı yayınlanacağını dile getiren Dena, tüm halkı COVID-19 salgınına karşı dua etmeye çağırdı. Kenya'da COVID-19'a karşı ilk kez 21 Mart'ta ülke genelinde dua merasimi düzenlenmişti. Ülkede şimdiye kadar 39 bin 449 kişide COVID-19 tespit edilirken, virüs nedeniyle 735 kişi hayatını kaybetti. Son Güncelleme: 7 Ekim 2020 Çarşamba 17:56
Irak'ta son 24 saatte 73 kişi koronavirüsten öldü. Irak'ta yeni tip koronavirüs (COVID-19) nedeniyle hayatını kaybedenlerin sayısı 73 artarak 9 bin 604'e yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 73 kişi daha yaşamını yitirdi ve 3 bin 923 yeni vaka tespit edildi. Son verilerle virüs kaynaklı can kaybı 9 bin 604'e, vaka sayısı da 391 bin 44'e çıktı. İyileşen hasta sayısı ise 319 bin 784'e ulaştı. Son Güncelleme: 7 Ekim 2020 Çarşamba 17:31
ABD'de 813 kişi daha koronavirüsten öldü. ABD'de yeni tip koronavirüs (COVID-19) salgınında ölenlerin sayısı 813 artarak 215 bin 909'a ulaştı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 44 bin 973 artışla 7 milyon 726 bin 175'e çıktı. Virüs nedeniyle yaşamını yitirenlerin sayısı 813 artarak 215 bin 909'a yükseldi. Ülkede iyileşenlerin sayısı 4 milyon 936 bini, yapılan test sayısı da 113 milyon 340 bini geçti. Eyaletlere bakıldığında 838 bin 705 vakayla California listenin başında bulunuyor. Bunu 814 bin 323 vakayla Texas ve 720 bin 125 vakayla Florida takip ediyor. Ölü sayısında ise New York eyaleti 33 bin 330 can kaybıyla ilk sıradaki yerini koruyor. ABD'yi, en fazla vaka görülen ülkeler sıralamasında 6 milyon 764 bini geçen vakayla Hindistan ve 4 milyon 970 binin üzerinde vakayla Brezilya izliyor. Son Güncelleme: 7 Ekim 2020 Çarşamba 17:11
Suudi Arabistan'da 24 kişi daha koronavirüsten öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 24 artarak 4 bin 947'ye yükseldi.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 24 kişi daha yaşamını yitirdi ve 468 yeni vaka tespit edildi. Son verilerle virüs kaynaklı can kaybı 4 bin 947'ye, vaka sayısı da 337 bin 711'e çıktı. Sağlığına kavuşan hasta sayısı ise 596 artarak 323 bin 208 oldu. Son Güncelleme: 7 Ekim 2020 Çarşamba 16:38
İran'da rekor günlük can kaybı. İran'da yeni tip koronavirüsten (COVID-19) hayatını kaybedenlerin sayısı son 24 saatte 239 artarak 27 bin 658 oldu.. Sağlık Bakanlığı Sözcüsü Sima Sadat Lari, yaptığı açıklamada COVID-19 salgınında son 24 saatte 239 kişinin daha hayatını kaybettiğini ve 4 bin 19 yeni vaka tespit edildiğini belirtti. İran'da böylece salgının başından bu yana bir günde en yüksek can kaybı kaydedildi. Lari, salgın kaynaklı toplam can kaybının 27 bin 658'e, vaka sayısının da 483 bin 844'e çıktığını aktardı. Virüse yakalanan hastalardan 4 bin 274'ünün durumunun ağır olduğunu söyleyen Lari, şu ana kadar iyileşenlerin sayısının da 397 bin 109'a ulaştığı bilgisini verdi. Lari, ülkede toplam 4 milyon 207 bin 631 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletten 30'unun "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidildi. Son Güncelleme: 7 Ekim 2020 Çarşamba 15:22
Suriye Ulusal Koalisyonu Başkanı al-Hariri: Karabağ'da Suriyeli muhalifler savaşmıyor. Suriye Ulusal Koalisyonu Başkanı Nasr al-Hariri, Fransa Cumhurbaşkanı Macron'un "Karabağ'da Suriyeli askerler savaşıyor" iddiasından Cenevre'deki anayasa görüşmelerine kadar birçok başlığı TRT Haber'e değerlendirdi.. Macron'un "Suriyeli askerler Dağlık Karabağ’da savaşıyor" iddiasını yalanlayan al-Hariri, konuya ilişkin şunları söyledi: "Bu sözde savaşçıların Suriye Ulusal Koalisyonu, Suriye Geçici Hükümeti ve Suriye Ulusal Ordusu ile hiçbir ilişkisi yok. Karabağ’da Suriyeli muhalifler veya Suriyeliler savaşıyor diyemeyiz. DEAŞ’ın içinde Fransız savaşçılar var, şimdi biz kalkıp da Fransa Hükümeti DEAŞ’a katılmaları için savaşçı gönderiyor dersek doğru olur mu? Bu açıklamalar Macron’un hatasıdır, biz Suriyeliler olarak kimseyi göndermedik." Cenevre görüşmeleri Cenevre'deki anayasa görüşmelerine de değinen al-Hariri, rejim nedeniyle siyasi çözüm sürecinin çıkmaza girdiğini belirtti: "Maalesef tüm bu emekler boşa çıktı çünkü rejim hala bu süreci engellemeye çalışıyor ve rejim ve destekçileri hala askeri bir çözüme güveniyorlar, onlar siyasi bir çözüme veya barış sürecine inanmıyorlar. Bu nedenle bence siyasi çözüm süreci durdu." COVID-19 salgını: Rejim, sayıları gizlemeye çalışıyor Koronavirüs salgınının Suriyelilerin hayatını daha da zorlaştırdığını vurguladı, rejimin gerekli önlemleri almadığını ifade etti: "Hayat Suriyeliler için zaten zor. Virüs hayatları daha da zorlaştırdı. Rejim, sayıları gizlemeye çalışıyor ve başından beri hiçbir ciddi önlem almadı. Üstelik daha çok İranlının İdlib’de savaşması için Suriye’ye geçişine izin verdi. Biliyorsunuz İran’da vakalar çok fazla ve bu nedenle bu durum yeni bir trajedi ortaya çıkardı." Kamera: Mikail Sevinç / Şemi Demirel Son Güncelleme: 7 Ekim 2020 Çarşamba 14:56
2021'den itibaren Rusya'ya elektronik vizeyle girilebilecek. 2021 yılından itibaren, Rusya'ya aralarında Türkiye'nin de bulunduğu 52 ülke vatandaşı elektronik vizeyle girebilecek.. Rusya, 2017 yılında başladığı elektronik vize uygulamasının kapsamını genişletti. Yeni düzenleme ile elektronik vizeyi 2021 yılından itibaren aralarında Türkiye'nin de bulunduğu 52 ülke vatandaşı alabilecek. Elektronik vize, artık Rusya'nın belli bölgelerini değil tümünü kapsayacak. Rusya'da kalış süresi de 8 günden 16 güne çıkarılacak. Elektronik vizeyi internetten, turistik, iş, sağlık amaçlı almak mümkün olacak. 40 ABD doları karşılığında alınabilecek elektronik vize, 6 yaşa kadar çocuklar için ücretsiz olacak. Son Güncelleme: 7 Ekim 2020 Çarşamba 14:12
Rusya'da vaka sayısı 1 milyon 248 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 248 bin 619'a, ölü sayısı 21 bin 865'e yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 11 bin 115 kişide virüs görüldü ve şimdiye kadar COVID-19 vaka sayısı 1 milyon 248 bin 619'a çıktı. Ülkede son 24 saatte hayatını kaybeden sayısı 202 artarak 21 bin 865'e, iyileşen sayısı 6 bin 699 artışla 995 bin 275'e ulaştı. Rusya genelinde vaka sayısındaki günlük artış oranı 4 gündür yüzde 0,9 olarak görülürken yeni vakaların yüzde 27,2’sinde salgın belirtileri bulunmadı. Toplam test sayısı 48 milyon 700 bini aştı Başkent Moskova’da son 24 saatte vaka sayısı 3 bin 229 artarak 314 bin 788'e, ölenlerin sayısı ise 41 artışla 5 bin 442'ye yükseldi. Rusya İnsan Sağlığı ve Tüketici Haklarını Koruma Servisi, son 24 saatte 371 bin COVID-19 testinin yapılmasıyla toplam test sayısının 48 milyon 700 bini geçtiğini duyurdu. Ülkede ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Son Güncelleme: 7 Ekim 2020 Çarşamba 11:30
Etiyopya federal hükümeti, Tigray yönetimiyle tüm bağları kopardı. Etiyopya, hükümetin seçim kararına uymayarak yerel meclis seçimlerini düzenleyen Tigray eyaletiyle tüm bağların koparıldığını açıkladı.. Etiyopya Haber Ajansının (ENA) haberine göre, Etiyopya Federasyon Meclisi, geçen ay Tigray eyaletinde yapılan seçimleri geçersiz ilan etti. Meclis, aldığı 3 maddelik kararda, federal hükümet ile Tigray eyaleti yönetimi arasındaki her türlü ilişkinin koparıldığını, Tigray halkının temel ihtiyaçlarını sağlayan yasal kurumlarla ilişkilerin sürdürüleceğini, Federasyon Meclisi Başkanı ve kurulan özel komitenin tüm süreci takip edeceğini belirtti. Erteleme kararı yasa dışı ilan edilmişti Eyaleti yöneten Tigray Halkı Kurtuluş Cephesince (TPLF) geçen ay düzenlenen seçimlerde, oyların yüzde 98'ini TPLF almıştı. TPLF, federal hükümetin yeni tip koronavirüsü (COVID-19) öne sürerek ağustosta yapılacak genel seçimleri erteleme kararını yasa dışı ilan etmişti. Uzmanlar, uzun yıllardır federal hükümette ağırlığı bulunan ancak Başbakan Abiy Ahmed'in 2018'de kurduğu hükümette gücünü kaybeden Tigray partisinin ülkedeki ayrışmayı daha da büyütebileceğini belirtiyor. Yaklaşık 100 milyon kişinin yaşadığı ülkede, nüfusun yüzde 35'ini Oromolar, yüzde 27'sini Amharalar, yüzde 6'sını Tigraylar oluşturuyor. Etiyopya Federal Demokratik Cumhuriyeti'nin idari yapısı etnik kökenlere göre şekillendirilmiş 10 eyaletten, ayrıca Addis Ababa ve Dire Dawa gibi iki özel şehir yönetiminden oluşuyor. Son Güncelleme: 7 Ekim 2020 Çarşamba 10:39
Facebook, Trump'ın 'Bazı kişiler için COVID-19, gripten daha az ölümcül' mesajını sildi. Sosyal medya platformu Facebook, ABD Başkanı Donald Trump'ın mevsimsel gribin yeni tip koronavirüsten (COVID-19) daha ölümcül olduğunu savunduğu paylaşımını sildi.. COVID-19 tedavisine Beyaz Saray'dan devam eden Trump'ın sabah saatlerinde Twitter ve Facebook'ta yaptığı paylaşımda, "Bazı kişiler için COVID-19, gripten daha az ölümcül." ifadelerini kullanması sosyal medya şirketlerini harekete geçirdi. Facebook, Trump'ın COVID-19 konusunda yanlış bilgi yaydığı gerekçesiyle söz konusu paylaşımı sildi. Trump, Biden ile 15 Ekim'deki canlı yayın tartışmasına katılacağını açıkladı Twitter'dan "yanlış bilgi" uyarısı Twitter ise Trump'ın paylaşımını kaldırmadı ancak söz konusu paylaşıma, "Bu tweet, COVID-19 konusunda yanlış ve zararlı bilgi yaydığı için Twitter kurallarını ihlal etmiştir. Ancak Twitter, bu tweetin erişilebilir kalmasının kamunun yararına olabileceğine karar vermiştir." şeklinde bir uyarı ekledi. Trump, paylaşımında "Her yıl sayıları bazen 100 bine varan birçok insan aşısı olmasına rağmen gripten dolayı ölüyor. Bunun için ülkemizi karantinaya alıyor muyuz? Hayır, onunla yaşamayı öğrendik, şimdi de COVID-19 ile yaşamayı öğreniyoruz, bazı kişiler için COVID-19 gripten daha az ölümcül." değerlendirmesinde bulunmuştu. Son Güncelleme: 7 Ekim 2020 Çarşamba 10:18
COVID-19 vaka sayısı 36 milyonu aştı. Dünya genelinde yeni tip koronavirüs (COVID-19) vaka sayısı 36 milyonu geçti.. COVID-19 verilerinin derlendiği "Worldometer" internet sitesine göre, virüse yakalananların sayısı 36 milyon 52 bin 573'e ulaştı. Vakaların en fazla görüldüğü ABD'de 7 milyon 723 bin 721 kişi COVID-19'a yakalandı. ABD'nin ardından en fazla vaka görülen ilk 10 ülke sırasıyla Hindistan (6 milyon 757 bin 131), Brezilya (4 milyon 970 bin 953), Rusya (1 milyon 237 bin 504), Kolombiya (869 bin 808), İspanya (865 bin 631), Peru (832 bin 929), Arjantin (824 bin 468), Meksika (794 bin 608) ve Güney Afrika (683 bin 242) oldu. Türkiye'de de vaka sayısı 327 bin 557'ye ulaştı. Çin'in Wuhan kentinde ortaya çıkan Kovid-19, 200'den fazla ülke ve bölgeye yayıldı. Salgın nedeniyle dünya genelinde 1 milyon 54 bin 710 kişi hayatını kaybetti. COVID-19'a yakalanan 27 milyon 155 bin 683 kişi iyileşti, tedavisi süren 7 milyon 842 bin 180 aktif vaka bulunuyor. Son Güncelleme: 7 Ekim 2020 Çarşamba 10:01
Google ile Oracle arasında fikri mülkiyet davası. ABD'li teknoloji şirketi Oracle'ın, Google aleyhine Android işletim sisteminde Java yazılım platformunun kullanılması nedeniyle açtığı fikri mülkiyet davası, Yüksek Mahkemede görülmeye başlandı.. Yeni tip koronavirüs (COVID-19) salgını nedeniyle çevrimiçi olarak görülen davada, Google'ın avukatları, 2007'de cep telefonları için bir işletim sistemi olarak geliştirilen Android'i hazırlarken milyonlarca satır yeni bilgisayar kodu yazıldığını, yazılım tabanı olarak kullanılan Java'dan ise yalnızca 11 bin 330 satır kod kullanıldığını belirterek, fikri mülkiyet iddiasının haksız olduğunu savundu. Java'nın bir açık platform, bir Uygulama Programlama Arayüzü (API) olduğunu vurgulayan Google tarafı, açık platformlardaki kök kodları kullanmanın bilgisayar ve yazılım endüstrisi içinde yaygın bir uygulama olduğunu, bunun fikri mülkiyet kapsamında sayılamayacağını ileri sürdü. Ayrıca Oracle, kodun kendine ait kısmı için telif hakkı talep ediyor. Mahkeme, 2010'daki davada Google'ı haklı bulmuştu Oracle'ın 2010'da Kaliforniya Kuzey Bölge Mahkemesine açtığı davada, mahkeme Google'ı haklı bulmuştu. Oracle, kararı temyize götürmüş, Temyiz Mahkemesi 9 Mayıs 2014'te verdiği kararda, API'lerin telif hakkı kapsamına girdiğine hükmetmişti. Temyiz sürecinin ardından Google, davayı ABD Yüksek Mahkemesine taşımıştı. Son Güncelleme: 7 Ekim 2020 Çarşamba 09:37
COVID-19'dan son 24 saatte Hindistan'da 986 kişi öldü. Yeni tip koronavirüs (COVID-19) salgınında son 24 saatte Hindistan'da 986 kişi öldü.. Hindistan Sağlık Bakanlığından yapılan açıklamaya göre, ülkede 986 kişinin daha yaşamını yitirmesiyle COVID-19'dan ölenlerin sayısı 104 bin 555’e yükseldi. Hindistan'da son 24 saatte 72 bin yeni COVID-19 vakası tespit edildi, toplam vaka sayısı 6 milyon 757 bin 132’ye çıktı. Ülkede, şimdiye dek 5 milyon 744 bin 693 kişi iyileşti. COVID-19 verilerinin derlendiği "Worldometer" internet sitesine göre, Hindistan, "dünyada en fazla vaka görülen 2’inci ülke" konumunda bulunuyor. Son Güncelleme: 7 Ekim 2020 Çarşamba 09:21
Güney Afrika'da vaka sayısı 683 bine yükseldi. Güney Afrika Cumhuriyeti'nde son 24 saatte 1027 kişide daha yeni tip koronavirüs (COVID-19) tespit edilmesiyle vaka sayısı 683 bin 242'ye yükseldi.. Sağlık Bakanlığı verilerine göre, ülkede son 24 saatte 87 kişi COVID-19 nedeniyle hayatını kaybetti. Virüs kaynaklı ölüm sayısının 17 bin 103 olduğu ülkede, COVID-19 vaka sayısı, 1027 artışla 683 bin 242'ye ulaştı. Bugüne kadar 4 milyon 294 bin 931 testin yapıldığı Güney Afrika Cumhuriyeti'nde, virüse yakalananlardan 616 bin 857'si iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da COVID-19'un en fazla görüldüğü ülke konumunu koruyor. Son Güncelleme: 7 Ekim 2020 Çarşamba 02:58
Trump'ın üst düzey danışmanlarından Miller da COVID-19'a yakalandı. ABD'de, Başkan Donald Trump'ın üst düzey danışmanlarından Stephen Miller'ın da COVID-19 testinin pozitif çıktığı belirtildi.. BD Başkanı Donald Trump ve eşinin yeni tip koronavirüse (Kovid-19) yakalanmasının ardından Beyaz Saray'da vaka artışı sürerken, son olarak Trump'ın üst düzey danışmanlarından Stephen Miller'ın da testinin "pozitif" çıktığı bildirildi. Beyaz Saray'da ve Başkan Donald Trump'ın kampanya ekibinde virüs tespit edilen kişilerin sayısı artıyor. Amerikan basının Beyaz Saray yetkililerine dayandırdığı haberlere göre Trump'ın üst düzey isimlerinden Stephen Miller'ın da COVID-19 testi "pozitif" çıktı. Miller'ın eşi olan ve Başkan Yardımcısı Mike Pence'in basın sözcülüğünü yapan Katie Miller da mayıs ayında COVID-19'a yakalanmış ve Beyaz Saray'daki ilk "pozitif" vakalardan olmuştu. Trump'ın yakın danışmanlarından Hicks'in COVID-19 testi perşembe günü "pozitif" çıkmış, ardından geçen perşembeyi cumaya bağlayan gece Trump, COVID-19'a yakalandığını Twitter hesabından duyurmuştu. Trump'ın doktoru: Başkan şu anda gayet iyi durumda Trump'ın COVID-19 testinin pozitif çıkmasının ardından, Beyaz Saray'da ve Trump'ın seçim kampanyasında çalışan birçok ismin de COVID-19 testleri "pozitif" çıkmıştı. Son Güncelleme: 7 Ekim 2020 Çarşamba 02:40
COVID-19 yayılmaya devam ediyor: İşte ülkelere ilişkin son rakamlar. COVID-19 salgınında vaka sayısı dünya genelinde 35 milyonu geçerken, 1 milyon 51 binden fazla kişi virüs nedeniyle hayatını kaybetti, virüs bulaşan 27 milyon 1185 kişi de iyileşti.. Çin'in Hubey eyaletine bağlı Wuhan kentinde ortaya çıkan COVID-19 salgını dünyaya yayılmaya devam ediyor. COVID-19 vakalarına ilişkin verilerin derlendiği "Worldometer" internet sitesine göre, vaka sayısı dünya genelinde 35 milyonu geçerken, 1 milyon 51 binden fazla kişi virüs nedeniyle hayatını kaybetti, dünyada virüs bulaşan 27 milyon 1185 kişi iyileşti. En fazla hastanın iyileştiği ilk 5 ülke şöyle sıralandı: "Hindistan (5 milyon 718 bin 802), ABD (4 milyon 910 bin 328), Brezilya (4 milyon 295 bin 302), Rusya (988 bin 576) ve Kolombiya (766 bin 300)." Türkiye'de de virüs bulaşan 287 bin 599 kişi sağlığına kavuştu. İşte ülkelerin koronavirüs vakaları ve ölümlerine ilişkin paylaştığı son rakamlar: Şili, Ekvador ve Bolivya'da COVID-19 kaynaklı ölümler artıyor Şili Sağlık Bakanlığının açıklamasına göre, ülkede son 24 saatte COVID-19 nedeniyle 33 kişinin daha yaşamını yitirmesiyle virüs kaynaklı can kaybı 13 bin 70'e çıktı. Ülkede COVID-19 vaka sayısı 1560 artışla 473 bin 306'ya, iyileşenlerin sayısı 445 bin 418'e ulaştı. Ekvador Sağlık Bakanlığından yapılan açıklamaya göre, ülkede COVID-19 nedeniyle son 24 saatte 21 kişi daha hayatını kaybetti. Böylece salgında ölü sayısı 11 bin 702'ye yükseldi. Vaka sayısının 717 artarak 142 bin 56'ya çıktığı ülkede, iyileşenlerin sayısı 120 bin 511 oldu. Bolivya'da ölü sayısı 8 bin 129 oldu Bolivya basınında çıkan haberlere göre de ülkede son 24 saatte COVID-19 nedeniyle ölenlerin sayısı 28 artarak 8 bin 129'a, vaka sayısı ise 239 artışla 137 bin 107'ye ulaştı. Ülkede şimdiye kadar 98 bin 7 kişi iyileşti. İspanya'da COVID-19 vakalarındaki yüksek artış devam ediyor Sağlık Bakanlığı'nın güncellediği verilere göre, dün 813 bin 412 olan vaka sayısı bugün 11 bin 998 artışla 825 bin 410 oldu. COVID-19 nedeniyle hayatını kaybedenlerin sayısı 261 arttı. Bakanlık son 7 günde 484 kişinin salgından hayatını kaybettiğini ve toplam sayının 32 bin 486'ya çıktığını duyurdu. Salgına karşı en sert önlemlerin uygulandığı, giriş ve çıkışların kısıtlandığı Madrid özerk yönetimi, yeni vakaların 3'te 1'inden fazlasının tespit edildiği bölge oldu. Portekiz'deki durum Portekiz Sağlık Bakanlığı COVID-19'dan son 24 saatte 14 kişinin hayatını kaybettiğini ve 427 yeni vaka tespit edildiğini duyurdu. COVID-19 vakalarında 1 Haziran'dan bu yana günlük verilerde en yüksek sayının açıklanması dikkati çekti. Ülkede salgının başlangıcından bu yana hayatını kaybedenlerin sayısı 2032 olurken, vaka sayısı da 80 bin 312'ye çıktı. İtalya, COVID-19 salgınında son 24 saatte 2 bin 677 yeni vaka açıkladı Sağlık Bakanlığı'nın günlük açıkladığı verilere göre, son 24 saatte 2 bin 677 kişiye COVID-19 tanısı konuldu. Salgının başından bu yana virüs kapan kişi sayısı toplam 330 bin 263 oldu. Aktif COVID-19 hasta sayısı da 60 bin 134'e yükseldi. Hayatını kaybedenlerin sayısı da son 24 saatte 28 artarak 36 bin 30'a çıktı. İyileşenlerin sayısı ise 1418 artarak 234 bin 99 oldu. Vaka sayısındaki artışlar nedeniyle İtalyan hükümeti, önlemleri ve önlemlere uymayanlara yönelik cezai yaptırımları arttırmayı değerlendiriyor. Hükümet, açık alanlarda maske takılmasını ülke genelinde uygulamayı ve maskesiz çıkanlara da 400 avro ile 1000 avro arasında para cezası uygulamayı öngörüyor. Fransa'da son 24 saatte 10 bin 489 COVID-19 vakası belirlendi Halk Sağlığı Kurumundan yapılan açıklamaya göre, ülkede 66 kişinin daha yaşamını yitirmesiyle can kaybı sayısı 32 bin 365'e ulaştı. Fransa'da virüs bulaşan kişi sayısı son 24 saatte 10 bin 489 artışla 634 bin 763'e yükseldi. Hastanelerde 1426'sı yoğun bakımda olmak üzere 7 bin 398 kişinin tedavisi sürerken, iyileşenlerin sayısı 615 artışla 99 bin 295'e çıktı. COVID-19 testlerinin pozitif çıkma oranı ise yüzde 9'a ulaştı. Ülkede yoğun bakım hasta sayısında yaşanan artışla salgının seyri kötüleşmeye devam ediyor. Fransa'da 3 Ekim'de kayıtlara geçen 16 bin 972 vakayla, salgının başlangıcından bu yanaki en yüksek günlük vaka sayısı tespit edilmişti. Fas, Lübnan, Cezayir ve Bahreyn'de COVID-19 kaynaklı can kayıpları arttı Fas Sağlık Bakanlığından yapılan açıklamaya göre, salgında 41 kişi daha vefat etti ve 2 bin 553 yeni vaka tespit edildi. Son verilerle can kaybı 2 bin 410'a, vaka sayısı da 137 bin 248'e yükseldi. İyileşen hasta sayısı ise 2 bin 18 artarak 115 bin 354'e ulaştı. Lübnan Lübnan Sağlık Bakanlığından yapılan yazılı açıklamaya göre, COVID-19'dan 10 kişi daha yaşamını yitirdi ve 1261 yeni vaka tespit edildi. Böylece virüs kaynaklı can kaybı 424'e, vaka sayısı da 46 bin 918'e çıktı. Ülke genelinde COVID-19 teşhisi konulan 625 kişinin daha sağlığına kavuşmasıyla iyileşen hasta sayısı 20 bin 490 oldu. Cezayir Cezayir Sağlık Bakanlığından yapılan yazılı açıklamaya göre, salgında 5 kişi daha yaşamını yitirdi ve 129 yeni vaka tespit edildi. Böylece virüs kaynaklı can kaybı 1773'e, vaka sayısı da 52 bin 399'a yükseldi. İyileşen hasta sayısısı ise 91 artarak 36 bin 763'e ulaştı. Bahreyn Bahreyn Sağlık Bakanlığından yapılan yazılı açıklamada, virüs nedeniyle 1 kişinin yaşamını yitirdiği, 454 kişinin enfekte olduğu, 458 kişinin ise iyileştiği belirtildi. Son verilerle toplam can kaybının 262'ye, vaka sayısının da 73 bin 116'ya yükseldiği kaydedilen açıklamada, iyileşen hasta sayısının ise 67 bin 933'e ulaştığı aktarıldı. Katar Katar Sağlık Bakanlığından yapılan açıklamada, 251 yeni vaka tespit edildiği, 229 hastanın ise iyileştiği belirtildi. Toplam vaka sayısının 126 bin 943 olduğu aktarılan açıklamada, iyileşenlerin sayısının ise 123 bin 893'e ulaştığı kaydedildi. Yeni can kaybının görülmediği ülkede, bugüne kadar virüs nedeniyle 216 kişi yaşamını yitirdi. Son Güncelleme: 7 Ekim 2020 Çarşamba 00:13
COVID-19 Beyaz Saray'da yayılıyor, önlemler artırılmıyor. Koronavirüs salgını Beyaz Saray'da giderek yayılıyor. ABD Başkanı Donald Trump'ın virüse yakalanmasına rağmen önlemler sıkılaştırılmadı. Bu durum endişeleri artırıyor. Amerikan basını, Beyaz Saray personelinin risk altında olduğuna dikkat çekti.. ABD'de koronavirüse yakalanan kişi sayısı 8 milyona yaklaştı. Vakalar Beyaz Saray'da da artıyor, son bir haftada 10'dan fazla vaka tespit edildi. Ancak yeterli tedbirlerin hala alınmadığı belirtiliyor. ABD'de COVID-19'dan ölenlerin sayısı 215 bini geçti Koronavirüs tedavisi gördüğü hastaneden taburcu olan Başkan Donald Trump'ın Beyaz Saray'a dönerken sergilediği rahat tavırlar da eleştiri konusu oldu. Maske ve sosyal mesafe kurallarına uymamayı sürdürmesi endişeleri biraz daha artırdı. Amerikan basını, Beyaz Saray'da virüsün daha da yayılabileceğini belirtiyor. Trump: Virüsün sizi ele geçirmesine izin vermeyin, ondan korkmayın Beyaz Saray personeli önlemlerin yetersizliğinden şikayetçi Trump'ın Beyaz Saray balkonunda maskesini çıkararak selam verdiği sırada hemen arkasında bir fotoğrafçı vardı. Yayınladığı videoda ise halkına yüz binlerce can alan virüsten "korkmamaları" çağrısında bulundu. Doktorları, Trump'ın sağlığında herhangi bir olumsuzluk görülmediğini açıkladı, durumunun stabil olduğunu belirtti. Beyaz Saray personeli ise tedirgin. Alınan önlemlerin yetersizliğinden şikayet ediliyor. Beyaz Saray'da çalışan istihbarat çalışanlarının enfekte olup olmadığı güvenlik nedeniyle açıklanmıyor. COVID-19'a yakalanan Trump taburcu oldu Beyaz Saray'da maske zorunluluğu yok Beyaz Saray Sözcüsü Trump'a sınırlı sayıda kişinin yaklaşacağını ve yanına giden görevlilerin koruyucu kıyafetler kullanacağını belirtti. Beyaz Saray'da maske takma zorunluluğu ise hala bulunmuyor. Beyaz Saray'da pozitif çıkanların sayısı artıyor ABD ordusunda koronavirüs alarmı Salgın Amerikan ordusunun komuta kademesine de sıçradı. Sahil Güvenlik Komutan Yardımcısı Oramiral Charles Ray'in koronavirüse yakalanmasının ardından, Genelkurmay Başkanı Mark Milley ve bazı kuvvet komutanları karantinaya girdi. Milley'in hafta sonu yaptırdığı COVID-19 testinin negatif çıktığı belirtilmişti. Son Güncelleme: 7 Ekim 2020 Çarşamba 00:20
DSÖ: COVID-19 aşısı yıl sonuna kadar hazır olabilir. DSÖ Genel Direktörü Tedros Adhanom Ghebreyesus, yeni tip koronavirüse (COVID-19) karşı bir aşının yıl sonuna kadar hazır olabileceğini açıklayarak küresel dayanışma çağrısını tekrarladı.. DSÖ Genel Direktörü Tedros Adhanom Ghebreyesus, İsviçre'nin Cenevre kentinde bugün sona eren, DSÖ Yönetim Kurulu'nun "COVID-19 ile Mücadele Özel Oturumu"nda konuştu. "COVID-19 için aşılara ihtiyacımız olacak ve bu yılın sonuna kadar bir aşıya sahip olabileceğimizi umuyoruz" diyen Ghebreyesus, bu konuda umutlu olduğunu ifade etti. Ghebreyesus, dünya genelinde yaygın bir aşılama kampanyasının ne zaman başlayacağına ilişkin ise detay vermedi. Küresel dayanışma çağrısını yineledi Her konuşmasında olduğu gibi yine "küresel dayanışma" çağrısında bulunan Ghebreyesus, COVID-19 aşıları üretildikten sonra ülkelere eşit dağıtımını sağlamak için dünya liderlerine siyasi kararlılık çağrısında bulundu. DSÖ eş güdümünde yürütülen COVID-19 Aşıları Küresel Erişim Programı (COVAX) vasıtasıyla, 2021 sonuna kadar 2 milyar doz aşı dağıtılması hedefleniyor. Son Güncelleme: 6 Ekim 2020 Salı 19:12
Trump, Biden ile 15 Ekim'deki canlı yayın tartışmasına katılacağını açıkladı. Koronavirüs tedavisi Beyaz Saray'da devam eden ABD Başkanı Donald Trump, 3 Kasım seçimlerindeki rakibi Joe Biden ile 15 Ekim'deki canlı yayın tartışmasına katılmayı planlıyor.. Perşembe günü COVID-19 testi pozitif çıkan ve tedavi gördüğü Walter Reed Askeri Hastanesinden dün taburcu edilen Trump'ın tedavisine Beyaz Saray'daki konutunda devam ediliyor. Doktorları, odasında izolasyona alınan ve durumu iyi olan Trump'a bugün Remdesivir isimli ilacın 5'inci dozunun verileceğini açıkladı. "Kendimi muhteşem hissediyorum." Twitter'dan, "Kendimi muhteşem hissediyorum." paylaşımında bulunan Trump, "15 Ekim Perşembe günü Miami'de yapılacak canlı yayın tartışmasını sabırsızlıkla bekliyorum. Çok güzel olacak." ifadelerini kullandı. "COVID-19'la yaşamayı öğreniyoruz" ABD Başkanı ayrıca, "Her yıl sayıları bazen 100 bine varan birçok insan, aşısı olmasına rağmen gripten dolayı ölüyor. Bunun için ülkemizi karantinaya alıyor muyuz? Hayır, onunla yaşamayı öğrendik, şimdi de COVID-19 ile yaşamayı öğreniyoruz, virüs bazı kişiler için daha az ölümcül." değerlendirmesinde bulundu. Son Güncelleme: 6 Ekim 2020 Salı 18:16
Irak'ta son 24 saatte 67 kişi koronavirüsten öldü. Irak'ta yeni tip koronavirüs (COVID-19) nedeniyle hayatını kaybedenlerin sayısı 67 artarak 9 bin 531'e yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 67 kişi daha yaşamını yitirdi ve 3 bin 172 yeni vaka tespit edildi. Son verilerle virüs kaynaklı can kaybı 9 bin 531'e, vaka sayısı da 387 bin 121'e çıktı. İyileşen hasta sayısı ise 3 bin 213 artarak 316 bin 371'e ulaştı. Son Güncelleme: 6 Ekim 2020 Salı 17:34
Suudi Arabistan'da 25 kişi daha koronavirüsten öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 25 artarak 4 bin 923'e yükseldi.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 25 kişi yaşamını yitirdi ve 477 yeni vaka tespit edildi. Son verilerle virüs kaynaklı can kaybı 4 bin 923'e, vaka sayısı da 337 bin 243'e çıktı. Sağlığına kavuşan hasta sayısı ise 557 artarak 322 bin 612 oldu. Son Güncelleme: 6 Ekim 2020 Salı 17:17
ABD'de COVID-19'dan ölenlerin sayısı 215 bini geçti. ABD, dünya genelinde yeni tip koronavirüs (COVID-19) salgınının merkezi ve en fazla can kaybının görüldüğü ülke olmayı sürdürüyor.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 42 bin 606 artışla 7 milyon 681 bin 202'ye çıktı. Virüs nedeniyle yaşamını yitirenlerin sayısı 467 artarak 215 bin 96'ya yükseldi. Ülkede iyileşenlerin sayısı 4 milyon 895 bini, yapılan test sayısı da 112 milyon 520 bini geçti. Eyaletlere bakıldığında 835 bin 971 vakayla California listenin başında bulunuyor. Bunu 809 bin 560 vakayla Teksas ve 717 bin 874 vakayla Florida takip ediyor. Ölü sayısında ise New York eyaleti 33 bin 318 can kaybıyla ilk sıradaki yerini koruyor. ABD'yi, en fazla vaka görülen ülkeler sıralamasında 6 milyon 687 bini geçen vakayla Hindistan ve 4 milyon 940 binin üzerinde vakayla Brezilya izliyor. Son Güncelleme: 6 Ekim 2020 Salı 17:05
Sudan’ın batısında 'Chikungunya ateşi' hastalığı nedeniyle acil durum ilan edildi. Sudan’ın Batı Darfur eyaletinde, Chikungunya ateşi (CHIKV) hastalığının yayılma riski nedeniyle acil durum ilan edildi.. Sudan Sağlık Bakanlığı, eyalette kesinleşmiş 41 vaka tespit edildiğini, hastaların tedavi edilebileceği yer, ilaç ve tıbbi malzeme sıkıntısı yaşandığını duyurdu. Sudan resmi haber ajansı SUNA’ya göre, Batı Darfur Eyalet Valisi Muhammed Abdullah ed-Duma, salgınla mücadele amacıyla acil durum ilan edildiğini belirtti. Çöplerin toplanması, su birikintilerinin ıslahı gibi çevre temizlik tedbirlerini aldıklarını ifade eden Duma, yağmurlar nedeniyle hastalığın yayılma fırsatı bulduğunu kaydetti. Birleşmiş Milletler, 30 Ağustos’ta son yılların en yağışlı mevsimini geçiren, sel ve taşkınlarda 138 kişinin hayatını kaybettiği Sudan’da su kaynaklı salgın tehlikesine karşı uyarıda bulunmuştu. Sivrisinekler yoluyla bulaşan hastalık ateş, eklem, kas, baş ağrıları, bulantı, yorgunluk ve döküntü gibi belirtiler gösteriyor. Çoğunlukla Afrika, Asya kıtasında görülen CHIKV enfeksiyonunun henüz herhangi bir aşı ya da ilacı bulunmazken semptomların hafifletilmesine yardımcı tedaviler uygulanıyor. Son Güncelleme: 6 Ekim 2020 Salı 15:50
İsrail'de COVID-19 vakaları 274 bini geçti. Yeni tip koronavirüs (COVID-19) salgınının kontrol altına alınması için yeniden karantina uygulamasına geçilen İsrail'de toplam vaka sayısı 274 bini aşarken, can kaybı da 1771'e yükseldi.. Sağlık Bakanlığından yapılan yazılı açıklamaya göre, son 24 saatte COVID-19'dan 52 kişi daha yaşamını yitirdi, 6 bin 271 yeni vaka tespit edildi. Böylece COVID-19 kaynaklı can kaybı 1771'e, vaka sayısı 274 bin 423'e çıktı. Virüse yakalanan hastalardan 895'inin durumunun ağır olduğu ülkede, sağlığına kavuşanların sayısı ise 208 bin 819’a ulaştı. Aktif vaka sayısı 65 bini geçti Salgında ikinci dalganın etkili olduğu ülkede mayıs ayında 2 binin altına düşen aktif vaka sayısı da son günlerdeki sert yükselişle 65 bin 604'e ulaştı. İsrail yönetimi, COVID-19 salgınını kontrol altına almak için 18 Eylül'de 3 haftalık karantina uygulamasına gitmişti. Vaka sayılarındaki yükselişin devam etmesi üzerine Başbakan Binyamin Netanyahu söz konusu karantinanın uzatılabileceği sinyalini vermişti. Son Güncelleme: 6 Ekim 2020 Salı 15:42
Tahran'da maske kullanımı zorunlu hale geliyor. İran Sağlık Bakan Yardımcısı İrec Herirçi başkent Tahran'da yeni tip koronavirüs (COVID-19) vakaları ve can kayıplarının artması nedeniyle maske kullanımının zorunlu hale geleceğini söyledi.. Herirçi, İran resmi ajancı IRNA'da yer alan açıklamasında Tahran'daki COVID-19 vakalarının tehlike sınırını geçtiğini ve hastanelerde yer kalmadığını belirtti. Tahran'daki hastanelerde 4 bin 793 COVID-19 hastasının tedavi edildiğini ve bunlardan 948'inin yoğun bakımda olduğunu aktaran Herirçi, halihazırda 311 hasta acil servislerde nakledilmeyi beklediğini ifade etti. Herirçi, Tahran'da 10 Ekim'den itibaren maske kullanımının zorunlu hale geleceğini ve uymayanlara ceza verilmesinin de kararlaştırıldığını ancak ayrıntılarıyla ilgili değerlendirmelerin sürdüğünü belirtti. İran Hükümet Sözcüsü Ali Rebii de bugünkü basın toplantısında COVID-19 tedbirleri kapsamında salgına yakalananların kuralları ihlal etmesi halinde haklarında hukuki sürecin başlatılacağını söylemişti. İran hükümeti, 5 Temmuz'dan itibaren kapalı alanlarda, devlet dairelerinde, toplu taşıma araçlarında ve kalabalık yerlerde maske kullanımını zorunlu hale getirmişti. Başkent Tahran'da vakaların ve can kayıplarının artması nedeniyle 3 Ekim'de yeniden bir haftalık kısıtlamalara gidilmişti. Son Güncelleme: 6 Ekim 2020 Salı 14:54
Libya'da camiler 7 ay sonra yeniden ibadete açılıyor. Libya'da yeni tip koronavirüs (COVID-19) önlemleri kapsamında 7 aydır ara verilen cemaatle ibadete, cuma gününden itibaren yeniden başlanacak.. Libya Hükümeti Başkanlık Konseyinin yayımladığı karara göre, Vakıflar ve Din İşleri Genel Dairesinin Pandemi ile Mücadele Yüksek Komitesi ile yürüttüğü istişareler sonucu, 7 aylık aradan sonra cuma gününden itibaren camilerde cemaatle ibadet yeniden yapılabilecek. Kararda, cemaatle ibadetin kalıcılığını koruyacak tüm tedbirlere uyulması tavsiye edilirken, alınması gereken önlemlere dair cami yönetimlerine bir dizi talimat içeren bir program gönderileceği kaydedildi. Son Güncelleme: 6 Ekim 2020 Salı 14:54
İran'da günlük vaka sayısında rekor. İran'da koronavirüs vaka sayısı son 24 saatte 4 bin 151 artarak 479 bin 825'e ulaştı.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgını nedeniyle son 24 saatte 227 kişinin daha hayatını kaybettiğini ve 4 bin 151 yeni vaka tespit edildiğini belirtti. İran'da böylece salgının başından bu yana yeniden en yüksek bir günlük vaka sayısı kaydedilirken can kaybı da 200'ün üzerinde kalmaya devam etti. Lari, böylece virüs kaynaklı toplam can kaybının 27 bin 419'a, vaka sayısının da 479 bin 825'e çıktığını aktardı. Virüse yakalanan hastalardan 4 bin 127'sinin durumunun ağır olduğunu söyleyen Lari, şu ana kadar iyileşenlerin sayısının da 394 bin 800'e ulaştığı bilgisini verdi. Lari, ülkede toplam 4 milyon 179 bin 338 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletten 29'unun "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidildi. Son Güncelleme: 6 Ekim 2020 Salı 14:31
BioNTech: COVID-19 aşısı için Avrupa İlaç Ajansı'na onay başvurusu yapıldı. Amerikan ilaç şirketi Pfizer ile Alman biyoteknoloji firması BioNTech'in yeni tip koronavirüse (COVID-19) karşı geliştirmekte olduğu potansiyel aşı için Avrupa İlaç Ajansı'na (EMA) ruhsat başvurusunda bulunulduğu bildirildi.. Amerikan ilaç şirketi Pfizer ile Türk bilim insanı Prof. Dr. Uğur Şahin'in kurucu ortağı olduğu Alman biyoteknoloji firması BioNTech'in yeni tip koronavirüse (COVID-19) karşı geliştirmekte olduğu potansiyel aşı için Avrupa İlaç Ajansı'na (EMA) ruhsat başvurusunda bulunulduğu bildirildi. BioNTech'ten yapılan açıklamada, COVID-19'a karşı BNT162b1 adlı aşı adayına ruhsat verilmesi için EMA'ya başvuruda bulunulduğu belirtildi. EMA'dan yapılan açıklamada da BNT162b1 adlı aşı adayının, "Rolling Review" adı verilen bir süreçle inceleneceği ve bunun COVID-19'a karşı incelenen ikinci aşı adayı olduğu kaydedildi. EMA, daha önce da İngiltere'deki Oxford Üniversitesi ile birlikte aşı çalışmaları yürüten ilaç şirketi AstraZeneca'nın COVID-19 aşı adayını incelemeye aldığını açıklamıştı. EMA'nın aşı adaylarına ruhsat vermesi halinde şirketler, üretim aşamasına geçecek. BioNTech, daha önce yaptığı açıklamada, 2020 sonuna kadar küresel olarak 100 milyon ve 2021 sonuna kadar yaklaşık 1,3 milyar doz aşı daha üretmeyi planlandığı duyurmuştu. "Rolling Review"; klinik deneyde elde edilen verilerin, deney sonunda toplu halde değil de veriler geldikçe devamlı olarak EMA'ya aktarılarak incelemeye tabi tutulmasını içeriyor. "(Aşıyı) Güvenilir bilimsel ilkelere bağlı kalarak yapmak bizim görevimiz" Açıklamada görüşlerine yer verilen Biontech Üst Yöneticisi (CEO) ve Kurucu Ortağı Prof. Dr. Uğur Şahin, "COVID-19'a karşı eşi görülmemiş bir hızla aşı geliştirmeye çalışırken, bunu en yüksek etik standartlarda ve güvenilir bilimsel ilkelere bağlı kalarak yapmak bizim görevimizdir." ifadesini kullandı. İlaç üreticileri ve kanun koyucuların, COVID-19'a karşı bir aşı için bazı siyasi baskılarla karşı karşıya kaldığı belirtilirken, Rusya, Batılı uzmanların etkinliği ve güvenliği konusunda şüphe duymasına rağmen bu konuda ilk aşıyı onaylayan ülke oldu. 169 aşı projesi Dünya Sağlık Örgütü verilerine göre, COVID-19'a karşı 169 aşı projesi bulunuyor. Bunların 8'i düzenleyici onayı için son aşamada (phase 3), 26'sı da klinik deney aşamasında yer alıyor. Çin'de ortaya çıkan COVID-19, 200'den fazla ülke ve bölgeye yayılarak salgına dönüşürken, dünya genelinde vaka sayısı 35 milyon 709 bini aştı, 1 milyon 46 binden fazla kişi de hayatını kaybetti. Son Güncelleme: 6 Ekim 2020 Salı 14:05
Rusya'da son 24 saatte 11 binden fazla vaka görüldü. Rusya'da yeni tip koronavirüs (COVID-19) tespit edilenlerin sayısı 1 milyon 237 bin 504'e, hayatını kaybedenlerin sayısı 21 bin 663'e çıktı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 11 bin 615 kişinin virüse yakalanmasıyla toplam COVID-19 vaka sayısı 1 milyon 237 bin 504'e yükseldi. Artan günlük vakalar "11 Mayıs'tan bu yana en yüksek seviyeye" yeniden geldi. Ülkede son 24 saatte sağlığına kavuşanların sayısı 6 bin 252 artarak 988 bin 576, ölenlerin sayısı 188 artarak 21 bin 663'e çıktı. Rusya genelinde yeni vakaların yüzde 28,3’ünde hastalık belirtileri bulunmazken, vaka sayısındaki günlük artış oranı yüzde 0,9 oldu. Başkent Moskova’da son 24 saatte vaka sayısı 4 bin 82 artarak 311 bin 559, yaşamını yitirenlerin sayısı ise 31 artışla 5 bin 401 oldu. Rusya İnsan Sağlığı ve Tüketici Haklarını Koruma Servisi, son 24 saatte 295 bin COVID-19 testinin yapıldığını ve toplam test sayısının 48 milyon 300 bini geçtiğini bildirdi. Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Son Güncelleme: 6 Ekim 2020 Salı 11:18
Paris'te yoğun bakıma alınan her 3 kişiden biri COVID-19 hastası. Avrupa'da günlük yeni tip koronavirüs (COVID-19) vaka sayısındaki artışla dikkati çeken Fransa'da, başkent Paris'te yoğun bakıma alınan her 3 kişiden biri COVID-19 taşıyor.. Salgının seyrinin geçen ay başından bu yana giderek kötüleştiği ülkede, günlük vaka ve hastanelerde yoğun bakım hasta sayısının artması salgınla mücadeleyi zora sokuyor. Fransa'da 3 Ekim'de kayıtlara geçen 16 bin 972 vakayla, salgının başlangıcından bu yana en yüksek günlük vaka sayısı kaydedildi. Ülkede vaka sayılarının ciddi şekilde artmasıyla hastanelerde ve yoğun bakım ünitelerinde yoğunluk ve doluluk oranı yükselişe geçti. Paris, hastanelerdeki COVID-19 hastalarının en yoğun olduğu bölge olarak ilk sırada bulunuyor. Bu, başkentte "maksimum alarm" seviyesine geçilmesine neden olan sebeplerden biri oldu. Son verilere göre, Paris'teki hastanelerin yoğun bakım ünitelerindeki yatakların yüzde 36'sında COVID-19 hastalarının tedavi görüyor olması dikkati çekiyor. Böylece Paris'te yoğun bakıma alınan her 3 kişiden biri COVID-19 hastası oluyor. Bununla beraber, COVID-19 teşhisi konulan kişilerin hepsi hastanede tedavi görmüyor. COVID-19 semptomları görülen kişi test yaptırdıktan ve doktor muayenesinden geçtikten sonra yapılan değerlendirme neticesinde tedavi süreci başlıyor. Hasta eğer öksürük, baş ağrısı, düşük ateş gibi hafif semptomlar gösteriyorsa ağrı kesici ile eve gönderiliyor. Ancak söz konusu kişinin solunum rahatsızlığı ve yüksek ateş şikayeti bulunuyorsa hastanede tedavi altına alınıyor ve gerektiğinde yoğun bakım ünitelerine sevk edilebiliyor. Halk Sağlığı Kurumunun verilerine göre 21-27 Eylül'de COVID-19 testi pozitif çıkanların sadece yüzde 2'si hastanede tedaviye alındı. Yoğun bakım ünitelerinde nasıl tedavi uygulanıyor? Bir hastanın yoğun bakım ünitesine sevk edilmesi için hastanenin acil servisine ciddi solunum rahatsızlığı şikayetiyle gelmesi ya da hastanede tedavi altındayken sağlık durumunun daha da kötüleşmesi gerekiyor. Yoğun bakımdaki hastanın solunum hızı ölçülüp kandaki oksijen değerine bakılıyor. Buna ilave olarak akciğer film çekiliyor. Bunların sonuçlarına göre hastaya oksijen tedavisi uygulanıyor. Mart ve nisan aylarında oksijen ihtiyacı olan hastaların entübe edilmesi tercih edilirken, artık bu durumdaki hastalara burun kanülü veya maske yoluyla oksijen tedavisi uygulanıyor. İlaç tedavisi Fransa'da COVID-19 salgınıyla mücadelede yaşanan en önemli sorunlardan biri de virüse karşı etkili ilaç tedavisinin uygulanmaması oldu. Hükümet ve Sağlık Bakanlığı, hastaları iyileştirebilecek ilaç bulma veya geliştirme konusunda çözüm üretemedi. Bu durum doktorları özellikle solunum rahatsızlığı olan COVID-19 hastalarına çeşitli yollarla oksijen tedavisi uygulamaya itiyor. Fransız hükümeti, COVID-19 tedavisinde başvurulan hidroksiklorokinin, mart ve nisan aylarında hastanelerde doktorların gözetiminde kullanımına izin verdi. Ancak hükümet mayısta tedavide etkili olmadığı görüşünü savunarak söz konusu ilacın kullanımını yasakladı. Ülkede hastanelerde virüs bulaşan ve ağır durumda olan kişilere de kortikosteroid ilacı veriliyor. Paris Hastaneler Grubundan geçen ay yapılan açıklamada, İngiltere'de yürütülen bazı araştırmalara dayanarak kortikosteroid ilacının ağır hastaların ölüm riskini yüzde 21 oranında azalttığı, bu nedenle bu ilacın kullanımı tercih edildiği belirtildi. Testler Ülkede salgının başlangıcında yeterli sayıda test yapma imkanı bulunmaması tartışma konusu olmuştu. Fransa çapında yapılan test sayıları sokağa çıkma kısıtlamasının kaldırıldığı 11 Mayıs'tan sonra artmaya başladı. Haftada gerçekleştirilen test sayısı ortalama 1 milyonu buluyor. Ülkede salgının başından bu yana 11 milyon 616 bin test yapıldı. COVID-19 testlerinin pozitif sonuçlanma oranının da yüzde 8,6'ya kadar çıkması dikkat çekiyor. Fransa'da insanlar hükümetin belirlediği merkez veya laboratuvarlarda ücretsiz ve reçetesiz test yaptırabiliyor. Ancak sonuçların 1 haftada çıkması buralarda uzun kuyrukların oluşmasına neden oluyor ve bu durum ülkede tartışma konusu oluyor. Bunun üzerine Sağlık Bakanı Olivier Veran, ülkede bu ayın başından itibaren sonuçların hızlı şekilde alınabileceği testlerin yapılmaya başlanacağını söylemişti. Fransız basınındaki haberlere göre, Paris'te bazı laboratuvarlar test sonuçlarının hızlı çıkması için insanlardan 100 euro ücret talep ediyor. Ülkede salgın nedeniyle hayatını kaybedenlerin sayısı 32 bin 299'a, toplam vaka sayısı ise 624 bin 274'e yükseldi. Son Güncelleme: 6 Ekim 2020 Salı 11:07
Avustralya'da COVID-19'dan can kaybı 895'e çıktı. Avustralya’nın Victoria eyaletinde 1 kişinin daha yeni tip koronavirüsten (COVID-19) hayatını kaybetmesiyle ülke genelinde virüsten ölenlerin sayısı 895'e yükseldi.. Victoria Eyalet Başbakanı Daniel Andrews, eyaletin başkenti Melbourne'de düzenlediği günlük basın toplantısında, dün virüsten can kaybı yaşanmayan eyalette 15 kişiye daha COVID-19 teşhisi konulduğunu ve 1 kişinin hayatını kaybettiğini açıkladı. Yaşanan can kaybıyla eyalette virüsten ölenlerin sayısının 807'ye çıktığını belirten Başbakan Andrews, eyaletteki 300 aktif vakadan 3'ü yoğun bakımda olmak üzere 21 kişinin hastanelerde tedavi altında olduğunu söyledi. Eyalette yaşayanlardan kurallara uymaya devam etmelerini isteyen ve virüs belirtileri olanları hemen test yaptırmaya davet eden Andrews, "Bu (virüs) o kadar hızlı ilerliyor ki semptomları ilk hissedildiğinde test yaptırmak çok önemli. Nerede olursanız olun, koşullarınız ne olursa olsun, en hafif semptomlar bile olsa bir iki gün beklemeyin lütfen öne çıkın ve test yaptırın." ifadelerini kullandı. Avustralya'da COVID-19'dan ölenlerin sayısı 895'e ulaştı COVID-19’un en fazla can kaybı ve vaka sayısına neden olduğu Victoria'da bugün bir kişinin daha virüsten ölmesiyle ülke genelindeki can kaybı 895 oldu. Son haftalarda virüs kaynaklı can kaybı yaşanmayan Yeni Güney Galler'de 53, Tazmanya'da 13, Batı Avustralya'da 9, Queensland'da 6, Güney Avustralya'da 4, Avustralya Başkent Bölgesi'nde 3 kişi hayatını kaybetmişti. Öte yandan Avustralya'da virüse yakalanan toplam 27 bin 173 Avustralyalıdan 24 bin 751'i sağlığına kavuşurken, ülkedeki halen 359 aktif vakadan 6'sı yoğun bakımda olmak üzere 46 kişinin tevdilerine çeşitli hastanelerde devam ediliyor. Yeni Zealand'da 3 yeni vaka kaydedildi Yeni Zelanda Sağlık Bakanlığından yapılan açıklamaya göre, son 24 saatteki 2 bin 820 testin sonucunda toplum içinde COVID-19 vakası kaydedilmezken, yurt dışından dönen 3 Yeni Zelandalıya virüs teşhisi konuldu. Söz konusu kişilerin karantina merkezine nakledildiğini açıklayan Sağlık Bakanlığı, ülkedeki 43 aktif vakadan sadece birinin tedavisine hastanede devam edildiğini kaydetti. Yeni Zelanda'da, virüse yakalandığı belirlenen 1858 kişiden, 1790'ı sağlığına kavuşurken, 25 kişi hayatını kaybetmişti. Son Güncelleme: 6 Ekim 2020 Salı 10:55
CDC Koronavirüsün hava yoluyla bulaştığını kabul etti. ABD Hastalık Kontrol ve Önleme Merkezleri (CDC), yeni tip koronavirüsün (COVID-19) nasıl yayıldığına dair güncellediği kılavuzda tekrar virüsün hava yoluyla bulaştığını kabul etti.. CDC’nin resmi sitesinde yayımlanan güncellemede, COVID-19’un kapalı mekanlarda 2 metreden uzaktaki kişilere de sınırlı şekilde hava yoluyla bulaşabildiği uyarısı yapıldı. Kılavuzda, "Şarkı söyleme veya spor yapma gibi ağır nefes alma gerektiren aktivitelerin yapıldığı havalandırması zayıf kapalı alanlar virüs taşıyan parçacıkların havada birikmesine katkıda bulunabilir." ifadelerine yer verildi. CDC, 18 Eylül’de yayımladığı güncellemede, COVID-19'un hava yoluyla bulaşmasının virüsün yayılmasında ana etken olduğu yönündeki açıklamasını ''yanlışlıkla paylaşıldı" diyerek geri çekmişti. Söz konusu güncellemede, ''Enfekte bir kişi öksürdüğünde, hapşırdığında, şarkı söylediğinde, konuştuğunda veya nefes aldığında koronavirüs havadaki parçacıklar yoluyla yayılarak diğerlerine bulaşabilir. Bunun, virüsün yayılmasında ana etken olduğu düşünülüyor.'' değerlendirmesine yer verilmişti. CDC, "yanlışlık" olduğunu belirttiği güncellemeyi kaldırmakla, 24 Ağustos'ta yayımladığı tartışmalı COVID-19 kılavuzu versiyonuna dönmüş, onda da virüse yakalanmış kişilerle 15 dakikadan fazla temas etmiş olsalar bile hastalık belirtisi göstermeyen kişilerin COVID-19 testi yaptırmasının gerekli olmadığı yönündeki açıklaması sağlık uzmanlarının yoğun tepkisini çekmişti. Yine geçen ay New York Times’in yayımladığı haberde, CDC'nin eleştirilere neden olan ilgili COVID-19 test kılavuzunun bilim insanlarının onayı dışında ABD Sağlık Bakanlığı ve Beyaz Saray COVID-19 Görev Gücü tarafından yazıldığı öne sürülmüştü. Son Güncelleme: 6 Ekim 2020 Salı 10:51
COVID-19 tespit edilen kişi sayısı 35 milyon 709 bini aştı. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 35 milyon 709 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 46 bin 79 kişi yaşamını yitirdi. Vaka sayısı, dünya genelinde 35 milyon 709 bin 955'e çıkarken, virüs saptanan 26 milyon 878 bin 379 kişi sağlığına kavuştu. Tedavisi devam eden 7 milyon 785 bin 497 vaka bulunuyor. En fazla vaka ve ölümün görüldüğü ABD'de 7 milyon 679 bin 644 kişide COVID-19 tespit edildi, salgın nedeniyle 215 bin 32 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (6 milyon 685 bin 82), Brezilya (4 milyon 940 bin 499), Rusya (1 milyon 225 bin 889), Kolombiya (862 bin 158), İspanya (852 bin 838), Peru (829 bin 999), Arjantin (809 bin 728), Meksika (761 bin 665), Güney Afrika (682 bin 215), Fransa (624 bin 274), İngiltere (515 bin 571), İran (475 bin 674), Şili (471 bin 746), Irak (382 bin 949), Bangladeş (370 bin 132), Suudi Arabistan (336 bin 766), İtalya (327 bin 586), Türkiye (326 bin 46), Filipinler (324 bin 762), Pakistan (315 bin 727), Endonezya (307 bin 120) ve Almanya (304 bin 657)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (146 bin 773), Hindistan (103 bin 600), Meksika (79 bin 88), İngiltere (42 bin 369), İtalya (36 bin 2), Peru (32 bin 834), Fransa (32 bin 299), İspanya (32 bin 225), İran (27 bin 192), Kolombiya (26 bin 844), Rusya (21 bin 475), Arjantin (21 bin 468), Güney Afrika (17 bin 16), Şili (13 bin 37), Ekvador (11 bin 681), Endonezya (11 bin 253) ve Belçika (10 bin 78)." Son Güncelleme: 6 Ekim 2020 Salı 10:37
Afrika'da COVID-19 vaka sayısı 1 milyon 527 bini aştı. Afrika kıtasında yeni tip koronavirüs (COVID-19) tespit edilenlerin sayısı 1 milyon 527 bini geçti. Virüs nedeniyle hayatını kaybedenlerin sayısı da 36 bin 967’ye yükseldi.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde COVID-19 bulaşan kişi sayısı 1 milyon 527 bin 905'e ulaştı. Virüs nedeniyle hayatını kaybedenlerin sayısı da 36 bin 967’ye yükseldi. Kıtada tedavisi süren 222 bin 803 vaka bulunurken, 1 milyon 268 bin 405 kişi virüsü yenmeyi başardı. Bugüne kadar COVID-19 kaynaklı en fazla can kaybı 17 bin 16 ile Güney Afrika, 5 bin 990 ile Mısır, 2 bin 369 ile Fas'ta görüldü. En fazla COVID-19 vakasının görüldüğü ilk üç ülke 682 bin 215 ile Güney Afrika, 134 bin 695 ile Fas ve 103 bin 781 ile Mısır oldu. Morityus'ta aktif COVID-19 vakası kalmazken, Seyşeller ve Eritre'de COVID-19'a bağlı ölüm rapor edilmedi. Son Güncelleme: 6 Ekim 2020 Salı 07:55
Trump: Virüsün sizi ele geçirmesine izin vermeyin, ondan korkmayın. Yeni tip koronavirüs (COVID-19) tedavisi gördüğü hastaneden taburcu olan ABD Başkanı Donald Trump, yayımladığı video mesajda "Virüsün sizi ele geçirmesine izin vermeyin, ondan korkmayın." mesajı verdi.. ABD Başkanı Trump, Beyaz Saray'a döndükten sonra kaydedilen ve Twitter hesabından yayımladığı videoda, "Koronavirüs hakkında çok fazla şey öğrendim. Kesin olan bir şey var. Virüsün sizi ele geçirmesine izin vermeyin, ondan korkmayın. Virüsü yeneceksiniz." ifadelerini kullandı. COVID-19'a yakalanan Trump taburcu oldu "Uzun zamandır ilk defa kendimi bu kadar iyi hissediyorum" ABD'nin dünyadaki en iyi ilaçlara sahip olduğunu savunan Trump, "Hastaneye ilk gittiğimde kendimi iyi hissetmiyordum. Ancak iki gün önce hastaneden ayrılabilirdim. Uzun zamandır ilk defa kendimi bu kadar iyi hissediyorum." dedi. "İşimizin başına dönüyoruz" İzleyicilerine, hayatlarını virüse teslim etmeme çağrısında bulunan Trump, "İşimizin başına dönüyoruz. Lideriniz olarak ben önde olacağım. Biliyorum ortada tehlike var ama bunu yapmak zorundaydım. Önde duracağım ve liderlik yapacağım." değerlendirmesinde bulundu. "Virüsün sizi ele geçirmesine izin vermeyin" Kendini daha iyi hissettiğini vurgulayan Trump, "Belki de benim bağışıklığım vardır, bilemiyorum. Ama virüsün sizi ele geçirmesine izin vermeyin. Dikkatli olun." diye konuştu. Trump, aşı ve tedavi çalışmalarının devam ettiğinin altını çizerek, Walter Reed Askeri Hastanesinde kendisi ile ilgilenen herkese teşekkür etti. Trump ve eşi COVID-19'a yakalanmıştı Perşembe gününü cumaya bağlayan gece COVID-19'a yakalandığını Twitter hesabından duyuran Trump, cuma günü başkent Washington DC'ye 30 dakikalık mesafedeki Maryland eyaletinde bulunan Walter Reed Askeri Hastanesine kaldırılmıştı. Donald Trump hastanede geçirdiği 3 gecenin ardından, pazartesi akşam saatlerinde taburcu olmuştu. Son Güncelleme: 6 Ekim 2020 Salı 03:46
New York'ta Vali ve Belediye Başkanı COVID-19 önlemlerinde anlaşamadı. ABD'de, New York (NY) Valisi ve Belediye Başkanı yeni tip koronavirüs (COVID-19) vakalarının tekrar yükselmesi üzerine alınacak önlemler konusunda anlaşamadı.. New York şehir merkezinde, COVID-19 vaka artışı nedeniyle bazı bölgelerde "okulların ve temel ihtiyaç olmayan iş yerlerinin tekrar kapatılmasına" karar veren Belediye Başkanı Bill de Blasio'nun isteğine temkinli yaklaşan Vali Andrew Cuomo, iş yerlerinin şimdilik kapatılmasına karşı olduğunu, denetlemeyi Valilik olarak yapacaklarını belirtti. NY Belediye Başkanı Bill de Blasio, dün yaptığı basın toplantısında, son bir haftada vaka sayısı artışı yüzde 3’ün üzerinde bulunan 9 bölgede okulların ve temel ihtiyaç olmayan iş yerlerinin çarşamba gününden itibaren kapatılması için New York Valiliğinden izin istemişti. Vali Cuomo ise bugünkü açıklamasında, söz konusu bölgelerdeki okulların çarşambayı beklemeden, salı günü kapatılacağını, henüz virüsün yayma merkezine dönüşmemiş olan iş yerlerinin ise şimdilik açık kalacağını söyledi. Belediye Başkanı, Valinin insiyatif almasına karşı Valinin açıklamalarının ardından "Eyalet yasalarına uyacağız." ifadesini kullanan NY de Blasio, bu işletmelerin hemen olmasa da yakında kapatılmasının onaylanmasını beklediğini aktardı. Vali Cuomo ise ek önlemlerden önce maske zorunluluğu ve sosyal mesafe gibi mevcut uygulamaların yeterince denetlenmesi gereğinin altını çizerek, bu konuda valiliğin inisiyatif alarak yeni adımlar atacağını, NYPD gibi yerel yönetim güçlerinin de desteğine ihtiyaç duyduklarını belirtti. De Blasio da şehir merkezinde, NYPD memurlarının ve diğer şehir personelinin eyalet yönetimi altında COVID-19 önlemleri için denetleme planına sıcak bakmadığını belirtti. Ayrıca, ibadet merkezlerinin de bir süre gözetlenip, gerekli tedbir alınmaması durumunda tekrar kapatılabileceğini ifade eden Cuomo, salı günü bu konuda özellikle salgın vakalarının yüksek oranda görüldüğü Ortodoks Yahudi cemaati ile görüşmek istediğini vurguladı. Son Güncelleme: 6 Ekim 2020 Salı 08:58
New York'ta 9 mahalle vaka sayısındaki artış nedeniyle tekrar kapatılacak. ABD’nin New York eyaletinin bazı bölgelerinde, yeni tip koronavirüs (COVID-19) vaka artışı nedeniyle okulların ve temel ihtiyaç olmayan işyerlerinin tekrar kapatılması kararı alındı.. New York Belediye Başkanı Bill de Blasio, basın toplantısında, son bir haftada vaka sayısı artışı yüzde 3’ün üzerinde bulunan 9 bölgenin çarşamba gününden itibaren kapatılacağını duyurdu. De Blasio, "Buradaki amaç durumu kontrol altına alarak daha büyük ikinci COVID-19 dalgasının önüne geçmek." ifadelerini kullandı. Kapatmanın 2 ila 4 hafta sürebileceğini belirten de Blasio, şehirde büyüyen bir sorun olarak gördükleri diğer 11 ek alanı daha yakından izlediklerini söyledi. Brooklyn’de 6, Queens’te 2 ve Far Rockaway’de 1 mahalleyi kapsayan plana göre, devlet ve özel okullar, kreşler ve asli ihtiyaç olmayan işyerleri kapalı tutulacak. Restoranlar yalnızca içeriden teslim almak kaydıyla sipariş veya dışarıya paket servisi şeklinde hizmet verebilecek. New York'ta, COVID-19 salgını nedeniyle daha önce iki kez ertelenen devlet okulları perşembe günü kapılarını eğitim öğretime açmıştı. Kentte hazirandan beri günlük COVID-19 vaka artışı yüzde 3’ün altında bulunduğu için Dünya Sağlık Örgütü (DSO) standartlarına göre okulların açılabileceği güvenli bölge konumunda görünüyordu. ABD’deki en geniş okul sistemine sahip New York'ta 1800’den fazla okul ve 1 milyonun üzerinde öğrenci bulunuyor. Son Güncelleme: 6 Ekim 2020 Salı 01:31
İsrail, Gazze'de Hamas'a ait bir noktayı vurdu. İsrail savaş uçakları, abluka altındaki Gazze Şeridi'nin güneyinde Hamas'a ait bir noktayı bombaladı.. Gazze'nin güneyindeki Refah kentinde Hamas'ın silahlı kanadı İzzeddin el-Kassam Tugayları'na ait bir nokta, İsrail savaş uçakları tarafından hedef alındı. Gazze'deki Sağlık Bakanlığından saldırıda ölü ya da yaralı olup olmadığına ilişkin açıklama yapılmadı. İsrail ordusu Twitter hesabından yaptığı yazılı açıklamada ise savaş uçaklarının Gazze'nin güneyinde Hamas'a ait bir noktanın vurulduğunu duyurdu. Açıklamada, söz konusu saldırının, "gün içerisinde Gazze'den İsrail topraklarına atılan füzeye yanıt olarak gerçekleştirildiği" belirtildi. İsrail ordu sözcüsü Avichay Adraee daha önce Twitter hesabından yaptığı açıklamada, Gazze'den İsrail'e bir füze atıldığını kaydetti. İsrail'in Yediot Aharonot gazetesinde yer alan haberde ise Eşkol Bölge Konseyi'ndeki (Gazze sınırı yakınındaki Yahudi yerleşim birimi) yerel yetkililerin füzenin açık bir alana düştüğünü teyit ettiği aktarıldı. Gazzeli yetkililerden konuya ilişkin açıklama yapılmadı. Son Güncelleme: 5 Ekim 2020 Pazartesi 23:30
Trump taburcu oluyor. ABD Başkanı Donald Trump, COVID-19 tedavisi gördüğü Walter Reed Askeri Hastanesinden bugün taburcu olacağını açıkladı.. ABD Başkanı Donald Trump, COVID-19'a yakalanmasının ardından tedavi için Maryland eyaletine bağlı Bethesda kentinde bulunan Walter Reed Ulusal Askeri Hastanesine kaldırılmıştı. Trump, sosyal medya hesabından yaptığı paylaşımda, bugün yerel saatle 18.30’da Walter Reed Ulusal Askeri Hastanesinden taburcu olacağını duyurdu. Başkan Trump, “Bugün saat 18.30'da harika Walter Reed Tıp Merkezi'nden ayrılıyor olacağım. Kendimi gerçekten iyi hissediyorum! Covid'den korkmayın. Hayatınıza hakim olmasına izin vermeyin. Trump yönetimi altında gerçekten harika ilaçlar ve bilgiler geliştirdik. 20 yıl öncesine göre daha iyi hissediyorum!” dedi. Son Güncelleme: 5 Ekim 2020 Pazartesi 21:53
Rusya: ABD'nin DSÖ'den çekilmesine ilişkin yasal prosedürler incelensin. Rusya Sağlık Bakan Yardımcısı Dronova, "ABD'nin DSÖ'ye karşı attığı adımlarla ilgili yasal prosedürleri, idari ve mali prosedürleri analiz etmemiz gerekiyor" dedi. Öte yandan ABD'den "DSÖ reformlarını desteklemeye devam edeceğiz" açıklaması geldi.. Rusya, ABD'nin Dünya Sağlık Örgütü'nden (DSÖ) çekilmesine ilişkin "yasal ve mali prosedürlerin incelenmesi" çağrısında bulundu. Rusya Sağlık Bakan Yardımcısı Alexandra Dronova, İsviçre'nin Cenevre kentinde başlayan, DSÖ Yönetim Kurulunun "Covid-19 ile mücadele özel oturumu"nda konuştu. Covid-19 konusunda bir dizi yeni ilaçlar ürettiklerini belirten Dronova, ülkesinin geliştirdiği "Sputnik V" adlı aşı adayı hakkında bilgi verdi. Alexandra Dronova, DSÖ üyesi ülkelere "Rusya'nın geliştirdiği ilaçlar ve aşının tarafsız bir şekilde değerlendirilmesi" çağrısında bulundu. ABD'nin DSÖ'den çekilmesine de değinen Dronova, "ABD'nin DSÖ'ye karşı attığı adımlarla ilgili yasal prosedürleri, idari ve mali prosedürleri analiz etmemiz gerekiyor." diye konuştu. "DSÖ reformlarını desteklemeye devam edeceğiz" Öte yandan, ABD Sağlık Bakan Yardımcısı Brett Giroir, İsviçre'nin Cenevre kentinde başlayan DSÖ Yönetim Kurulunun "Covid-19 ile mücadele özel oturumu"nda konuştu. Yönetim Kurulunu oluşturan 34 üye ve DSÖ üyesi 194 ülke temsilcisine seslenen Giroir, "Uzun süredir devam eden politikamızla tutarlı olarak ABD, DSÖ dahil tüm uluslararası kuruluşların şeffaflığı ve hesap verebilirliğini güçlendiren reformları teşvik etmeye devam edecektir." dedi. Konuşmasında yeni tip koronavirüsün (Covid-19) patlak verdiği Çin'i hedef alan Brett Giroir, "DSÖ üyesi herhangi bir devletin salgınlar ve olası acil sağlık durumları hakkında doğru, eksiksiz ve zamanında bilgi sağlamadaki başarısızlığının üstesinden gelemeyiz." diye konuştu. Giroir ayrıca, DSÖ'nün üye ülkelere "düzenli" ve "zamanında" güncellemeler sunmasının "kritik" olduğunu kaydetti. Birleşmiş Milletler (BM) Genel Sekreter Sözcüsü Stephane Dujarric, 8 Temmuz'da yaptığı açıklamada, DSÖ üyesi ABD'nin örgütten ayrılması için 1 yıl önceden bildirimde bulunması gerektiğini belirtmişti. Dujarric, ABD'nin aynı zamanda DSÖ'ye olan borçlarını ayrılmadan önce ödemesi ve finansal yükümlülüklerini yerine getirmesi gerektiğini vurgulamıştı. Trump'ın DSÖ'yle Covid-19 savaşı ABD Başkanı Donald Trump, 14 Nisan'da DSÖ'yü Covid-19 salgınıyla mücadelede başarısızlıkla ve Çin'e yakın durmakla suçlamış, örgüte sağlanan finansal desteği askıya aldıklarını açıklamıştı. DSÖ Genel Direktörü Tedros Adhanom Ghebreyesus'a 18 Mayıs'ta bir mektup gönderen Trump, esaslı reformlar yapmaması halinde ABD'nin bu kuruluşa sağladığı fonları 30 gün sonra "kalıcı olarak" donduracağını belirtmişti. Ancak Trump, daha bu süre dolmadan 29 Mayıs'ta "Bugün Dünya Sağlık Örgütü ile ilişkimizi sonlandırıyoruz." açıklamasını yapmıştı. Washington yönetimi 3 Eylül'de yaptığı açıklamada, ABD'nin, DSÖ'den 6 Temmuz 2021'de çekileceğini ve ABD Başkanı Trump'ın da söylediği gibi DSÖ yerine "daha güvenilir" ve "şeffaf" ortaklar aranacağını bildirmişti. Son Güncelleme: 5 Ekim 2020 Pazartesi 21:27
DSÖ: Dünya nüfusunun yüzde 10'u koronavirüse yakalanmış olabilir. DSÖ Acil Durumlar Programı Direktörü Mike Ryan, "Şu andaki en iyi tahminlerimiz bize küresel nüfusun yaklaşık yüzde 10'unun bu virüse yakalanmış olabileceğini söylüyor." uyarısında bulundu.. Dünya Sağlık Örgütü (DSÖ) Acil Durumlar Programı Direktörü Mike Ryan, yeni tip koronavirüs (Covid-19) ölüm oranlarında Avrupa ile Doğu Akdeniz bölgelerinde tırmanış gözlemlendiğini belirterek, "Şu andaki en iyi tahminlerimiz bize küresel nüfusun yaklaşı yüzde 10'unun bu virüse yakalanmış olabileceğini söylüyor." dedi. Ryan, İsviçre'nin Cenevre kentinde başlaşan, DSÖ Yönetim Kurulu'nun toplantısı "Covid-19 ile mücadale özel oturumu"da konuştu. Salgının dünya genelinde bölgeden bölgeye farklıklar gösterdiğini anlatan Ryan, Covid-19 vakalarının Güneydoğu Asya bölgesinde tırmanışta olduğunu, Avrupa ve Doğu Akdeniz bölgesinde de ölümlerin artmaya başladığını belirtti. Ryan, salgında Batı Pasifik ve Afrika'daki durumun ise şu an çok daha olumlu olduğunu aktardı. "Şu andaki en iyi tahminlerimiz bize küresel nüfusun yaklaşık yüzde 10'unun bu virüse yakalanmış olabileceğini söylüyor." uyarısında bulunan Ryan, salgın rakamlarının ülkeden ülkeye, kırsal bölgeler ve farklı gruplar arasında farklılar gösterdiğine işaret etti. Ryan, "Tüm bunların anlamı dünya nüfusunun büyük çoğunluğunun risk altında olduğudur. Pandeminin evrilmeye (değişmeye) devam edeceğini biliyoruz. Ancak şu anda bulaşımı bastırmaya ve hayat kurtarmaya yarayan araçlara sahip olduğumuzu da biliyoruz. Bunlar bizim emrimizde." ifadesini kullandı. Dünyanın çok zorlu bir döneme girdiğini vurgulayan Ryan, virüsün dünyanın pek çok noktasında yayılmaya devam ettiği uyarısını yaptı. 780 milyon kişi Covid-19 taşıyor olabilir Covid-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 43 bin 206 kişi yaşamını yitirdi. Vaka sayısı, dünya genelinde 35 milyon 509 bin 32'ye çıktı. Aynı siteye göre, dünya nüfusu ise 7 milyar 800 milyonu aştı. Ryan'ın açıklamalarına göre, dünyada 780 milyon kişiye Covid-19 bulaşmış olabilir. Son Güncelleme: 5 Ekim 2020 Pazartesi 21:19
Beyaz Saray'da pozitif çıkanların sayısı artıyor. Beyaz Saray'da ve Donald Trump'ın seçim ekibinde çalışan bazı isimlerin yanı sıra Yüksek Mahkeme Yargıcı adaylığına Amy Barrett'i gösterdiği 26 Eylül'de yapılan etkinliğe katılan birçok isimde de Covid-19 tespit edildi.. ABD'de, başta Başkan Donald Trump ve eşi Melania Trump olmak üzere birçok önemli kişinin yeni tip koronavirüs (Covid-19) testinin "pozitif" çıkması ülke gündemine oturdu. Beyaz Saray'da 1 Ekim Perşembe günü Trump'ın yakın danışmanlarından Hope Hicks'in Covid-19 testinin pozitif çıkması Beyaz Saray'da neredeyse Covid-19 salgınına yol açtı. Amerikan basını ilk olarak perşembe akşam saatlerinde, Trump ile yakından çalışan ve başkanın seyahatlerine eşlik eden Hicks'in Covid-19 testinin "pozitif" olduğunu yazdı. Beyaz Saray Sözcüsü McEnany'nin koronavirüs testi pozitif Bu haberlerden birkaç saat sonra telefonla Fox News'e bağlanan Trump, kendisi ve eşinin test yaptırdığını ve sonuçlarını beklediklerini duyurdu. Trump, perşembeyi cumaya bağlayan gece ise hem kendisi hem de eşinin test sonucunun "pozitif" olduğunu duyurdu. Bunun ardından Trump ile yakından çalışan kişiler tek tek test sonuçlarını açıklamaya başladı. ABD Başkan Yardımcısı Mike Pence, Dışişleri Bakanı Mike Pompeo ve diğer bakanların yanı sıra, Trump'ın çocukları, damadı ve gelinlerinin sonuçları "negatif" çıktı. Ancak, Trump'ın Seçim Kampanyası Danışmanı Bill Stepien, Cumhuriyetçi Parti Ulusal Komite Başkanı (RNC) Ronna McDaniel ve Trump'ın kişisel asistanı Nick Luna'nın Covid-19'a yakalandığı anlaşıldı. Covid-19 testi "pozitif" çıkanlar kervanına bu sabah Beyaz Saray Sözcüsü Kayleigh McEnany katıldı. McEnany, Covid-19 testinin "pozitif" çıktığını, Twitter'dan yaptığı açıklamayla duyurdu. CNN, Beyaz Saray kaynaklarına dayandırdığı haberinde, McEnany'nin yardımcısı olarak görev yapan Chad Gilmartin ve Karoline Leavitt'in de testlerinin "pozitif" çıktığını yazdı. Trump'ın Yüksek Mahkeme Yargıcını açıkladığı etkinlikten sonra Covid-19 krizi Bu arada, Trump'ın Yüksek Mahkeme Yargıcı adaylığına Amy Barrett'i gösterdiği ve 26 Eylül Cumartesi Beyaz Saray bahçesinde yapılan etkinliğe katılan birçok isimde de Covid-19 tespit edildi. Trump'ın eski danışmanlarından Kelyanne Conway, New Jersey eski Valisi Chris Christie, Utah Senatörü Mike Lee ve Kuzey Carolina Senatörü Thom Tillis, Beyaz Saray'daki etkinliğe katılan ve Covid-19 testi "pozitif" çıkan üst düzey isimler oldu. Beyaz Saray Muhabirleri Derneği de 3 gazeteci ve 1 Beyaz Saray görevlisinin de Covid-19'a yakalandığını belirtirken, bu kişilerin kimliğini açıklamadı. Beyaz Saray yetkilileri ve Trump'ın seçim kampanyası ekibi maske takmadıkları için eleştiriliyor Öte yandan, Beyaz Saray'da üst düzey isimlerin tek tek Covid-19'a yakalanmasının ardından, Trump ekibinin maske takmakta "ihmalci" davrandığı yorumları yapılıyor. 26 Eylül'de Beyaz Saray'daki etkinliğe katılan kişilerin birbirine sarıldığı ve maske takmadığı anlar, son günlerdeki pozitif vakaların ardından tekrar basında paylaşılmaya başlandı. Testi pozitif çıkan McEnany'nin önceki günlerde Beyaz Saray bahçesinde gazetecilerin karşısına maskesiz çıkması da sıklıkla eleştiriliyor. Son Güncelleme: 5 Ekim 2020 Pazartesi 21:01
Beyaz Saray Sözcüsü McEnany'nin koronavirüs testi pozitif. Beyaz Saray Sözcüsü Kayleigh McEnany, bu sabah yaptırdığı yeni tip koronavirüs (Covid-19) testinin "pozitif" çıktığını ve kendini karantinaya aldığını açıkladı.. ABD'de Başkan Donald Trump'ın Covid-19'a yakalanmasının ardından Beyaz Saray ekibinde testi "pozitif" çıkanların sayısı da artıyor. McEnany, yaptığı yazılı açıklamada, perşembe gününden bu yana sürekli test yaptırdığını ve şimdiye kadar test sonuçlarının "negatif" çıktığını belirterek, "Hiçbir hastalık belirtim yok, ancak pazartesi sabahı yaptırdığım Covid-19 testinin sonucu 'pozitif' çıktı." ifadesini kullandı. Beyaz Saray Sağlık Birimine göre, hiçbir gazetecinin kendisiyle yakın temas kuran kişiler listesinde olmadığını belirten McEnany, perşembe günü basın toplantısı yaptığı saatlerde, Trump'ın yakın danışmanı Hope Hicks'in Covid-19 testinin "pozitif" çıktığını bilmediğini vurguladı. McEnany, "Testimin pozitif çıkmasıyla karantina sürecine başlıyorum ve Amerikan halkının adına uzaktan çalışmaya devam edeceğim." dedi. Trump'ın yakın danışmanlarından Hicks'in Covid-19 testi perşembe günü "pozitif" çıkmıştı. Ardından, geçen perşembeyi cumaya bağlayan gece Covid-19'a yakalandığını Twitter hesabından duyuran Trump, cuma günü başkent Washington DC'ye yarım saatlik mesafede Maryland eyaletinde bulunan Walter Reed Askeri Hastanesine kaldırılmıştı. Trump'ın Covid-19 testinin pozitif çıkmasının ardından, Beyaz Saray'da ve Trump'ın seçim kampanyasında çalışan birçok ismin de Covid-19 testleri "pozitif" çıkmıştı. Son Güncelleme: 5 Ekim 2020 Pazartesi 18:56
Trump'ın taburcu olmasına ilişkin karar gün içinde verilecek. Beyaz Saray Özel Kalem Müdürü Mark Meadows, yeni tip koronavirüse (Covid-19) yakalanan ABD Başkanı Donald Trump'ın kaldığı Walter Reed Askeri Hastanesinden taburcu edilip edilmeyeceğine ilişkin bugün bir karara varılacağını açıkladı.. Fox televizyonuna telefon bağlantısı gerçekleştiren Meadows, Trump'ın sağlık durumunun iyiye gittiğini vurgulayarak, "Başkan, Covid-19 ile mücadele ederken, kendi iş programına da dönmeye hazır." değerlendirmesinde bulundu. Meadows, "Doktorlar bugün gün içinde bir değerlendirme yapacak ve ardından Başkan Trump, doktorlarına danışarak bugün taburcu olup olmayacağı konusunda bir karara varacak." ifadesini kullandı. Melania Trump'tan "kendimi iyi hissediyorum" mesajı Öte yandan Trump'ın Covid-19'a yakalanan eşi Melania Trump da Twitter üzerinden yaptığı açıklamada kendisine destek verenlere teşekkür ederek, "Kendimi iyi hissediyorum ve evde dinlenmeye devam edeceğim." ifadesini kullandı. Tüm dünyadaki sağlık çalışanlarına teşekkür eden Melania Trump, dualarının Covid-19 hastaları ve bu virüs nedeniyle yakınlarını kaybeden kişilerle olduğunu vurguladı. Perşembeyi cumaya bağlayan gece Covid-19'a yakalandığını Twitter hesabından duyuran Trump, cuma günü başkent Washington DC'ye yarım saatlik mesafede Maryland eyaletinde bulunan Walter Reed Askeri Hastanesine kaldırılmıştı. Trump'ın doktorları son açıklamalarında, ABD Başkanı'nın, sağlık durumunun yeterince iyi gitmesi halinde pazartesi günü taburcu edilebileceğini belirtmişti. Son Güncelleme: 5 Ekim 2020 Pazartesi 18:20
DSÖ Genel Direktörü Ghebreyesus: Pandemi, hepimiz için bir uyarı alarmı. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus, "Pandemi, hepimiz için bir uyarı alarmı. Hepimiz aynaya bakmalı ve neyi daha iyi yapabileceğimizi sormalı ve dürüstçe öğrenmeliyiz" dedi.. Örgütün karar alma organı olan DSÖ Yönetim Kurulu'nun toplantısı "Covid-19 ile mücadale özel oturumu" başlığıyla İsviçre'nin Cenevre kentinde başladı. Ghebreyesus, toplantının açılışında yaptığı konuşmada, salgın başlangıcından bu yana dünya genelinde 177 ülke ve bölgeye maske, eldiven, önlük, gözlük, test kiti, termometre, vantilatör ve daha birçok ekipman tedarik ettiklerini söyledi. DSÖ eş güdümünde yürütülen Covid-19 Aşıları Küresel Erişim Programı'na (COVAX) şimdiye kadar 168 ülkenin katıldığını aktaran Ghebreyesus, bunun dünya nüfusunun üçte ikisine tekabül ettiğini, 25 ülkeyle de görüşmelerin devam ettiği bilgisini paylaştı. Ghebreyesus, bugün itibariyle DSÖ'ye yaklaşık 35 milyon Covid-19 vakası bildirildiğini, ölü sayısının da 1 milyonu aştığını anımsatarak, gerçek rakamların bilinenin çok üzerinde olduğunu tekrarladı. Kovid-19 salgının her ülkede eşit seyretmediğini ve "düzensiz" bir salgın olduğunun altını çizen Ghebreyesus, DSÖ'ye bildirilen tüm vaka ve ölümlerinin yüzde 70'inin 10 ülkeden geldiğini, bunların yarısınının da sadece 3 ülkede görüldüğüne dikkati çekti. "Son sözümü not edin" Ghebreyesus, ülkelerin salgından aynı oranda etkilenmediği gibi Kovid-19'a karşı farklı metodlar izlediklerini belirterek, "Doğru yoldayız ama daha hızlı ilerlemeliyiz, daha ileri gitmeliyiz. Pandemi, hepimiz için bir uyarı alarmı. Hepimiz aynaya bakmalı ve neyi daha iyi yapabileceğimizi sormalı ve dürüstçe öğrenmeliyiz." değerlendirmesinde bulundu. DSÖ'nün salgına karşı küresel aşı ve tedavi programı (ACT Accelerator) için finansman açığının 34 milyar dolar olduğunu aktaran Ghebreyesus, salgına karşı mücadelede ivmenin sürdürülebilmesi için uluslararası topluma acil 14 milyar dolar fon sağlanması çağrısında bulundu. Ghebreyesus, salgına karşı küresel mücadelede dayanışma çağrısı yapmaktan asla yorulmayacağını vurgulayarak, "Yaşamları kurtaran ulusal birlik ve küresel dayanışmadır. Son sözümü not edin." ifadesini kullandı. DSÖ Yönetim Kurulu toplantıları şimdiyi kadar 4 özel oturum gerçekleştirmişti. 5'incisi gerçekleşen ve üye ülke temsilcilerinin "şahsen" ve "video konferans" yoluyla katıldığı "karma" toplantı yarın sona erecek. Son Güncelleme: 5 Ekim 2020 Pazartesi 18:06
Koronavirüs kısıtlamalarının yeniden başladığı Tahran'da durum 'kritik'. İran'daki Tahran Korona ile Mücadele Merkezi Başkanı Ali Rıza Zali, başkentte yeni tip koronavirüs (COVID-19) kaynaklı vakalarda keskin bir artış olduğunu belirterek, şehirde durumun kritik seviyeye ulaştığını aktardı.. İran resmi ajansı IRNA'nın haberine göre Zali, salgında üçüncü dalgaya sahne olan Tahran'daki son durumla ilgili açıklamalarda bulundu. Zali, "Tahran tamamen kritik bir durumda. On günden kısa bir sürede, Tahran'daki ölüm, vaka ve yatan hasta sayısı ikinci dalganın 3 ve 4'üncü haftalarındaki istatistiklerine ulaştı." ifadelerini kullandı. Tahran'da cumartesi günü bir haftalığına başlayan COVID-19 kısıtlamalarının süre açısından yetersiz olduğunu belirten Zali, bu sürenin iki hafta olmasını önerdiklerini, daha kısa bir sürenin faydasız olacağını vurguladı. Şehirde maske kullanım oranının yüzde 55 seviyesinde olduğunu ve bazı kalabalık bölgelerde sosyal mesafe kurallarına riayet edilmediğini aktaran Zali, "Bu nedenle, daha ciddi kısıtlamaların daha uzun bir süre boyunca uygulanması gerektiğine inanıyoruz." dedi. Tahran'da vaka artışları kısıtlamaları geri getirdi Şubat ayından bu yana inişli çıkışlı bir seyir izleyen COVID-19 vakaları eylül ayının sonlarına doğru en üst seviyelere çıkınca başkent Tahran'da kısıtlamalar geri geldi. 3 Ekim Cumartesi günü hayata geçirilen kısıtlamalar kapsamında üniversiteler, okullar, dini medreseler, camiler, sinema ve tiyatro salonları, müzeler, toplantı salonları, kuaförler, güzellik salonları, spor salonları, kafeler, hayvanat bahçeleri, eğlence merkezleri ve yüzme havuzları bir hafta süreyle kapalı olacak. Tahran İl Meclis Başkanı Muhsin Haşimi, yaptığı açıklamada 1 haftalık sürenin yetersiz olduğunu belirterek, tedbirlerin etkili olabilmesi için kısıtlama süresinin 2 haftaya çıkarılmasını istemişti. Yeni Tip Koronavirüs (COVID-19) Bilim Kurulu üyelerinden Prof. Dr. Mesud Merdani ise başkentteki vaka artışları ve can kayıplarının endişe boyutunu aştığını söylemişti. Son Güncelleme: 5 Ekim 2020 Pazartesi 17:52
Yeni Delhi'de hava kirliliğiyle mücadele kampanyası başlatıldı. Hindistan'ın başkenti Yeni Delhi'de hava kirliliğiyle mücadele amacıyla kampanya hazırlandı.. Delhi Eyalet Başbakanı Arvind Kejriwal, başkentte kentin zehirli sisle kaplı olduğu kış ayları öncesinde hava kirliliğiyle mücadele kampanyası başlattıklarını duyurdu. Kejriwal, bu kapsamda tarımsal faaliyetler için yakılan anızların oluşturduğu kirlilikle birlikte kenti etkisi altına alan zehirli puslarla da mücadele edeceklerini belirtti. Hava kirliliğiyle mücadele kampanyası kapsamında mobil uygulama hizmetinin devreye sokulacağını vurgulayan Kejriwal, halkın da bu yolla şikayet bildirimi yaparak bu girişime destek olabileceğini kaydetti. Kejriwal, hava kirliliğinin yeni tip koronavirüs (COVID-19) salgını açısından ciddi tehditler oluşturabildiğine dikkati çekti. Uzmanlar, Yeni Delhi'deki yüksek hava kirliliği seviyelerinin halkı COVID-19'a karşı savunmasız bırakabileceği uyarısında bulundu. Ülkede, hava kirliliğine bağlı hastalıklar nedeniyle her yıl bir milyondan fazla kişinin hayatını kaybettiği tahmin ediliyor. Hava kirliliğinin rekor seviyelere ulaştığı başkentte Kasım 2019'da kirlilik nedeniyle eğitime ara verilmiş, hava yolu ulaşımı da olumsuz etkilenmişti. Yeni Delhi'de 285 bin 103 kişide COVID-19'a rastlanırken salgına bağlı 5 bin 510 ölüm gerçekleşti. Son Güncelleme: 5 Ekim 2020 Pazartesi 17:43
ABD'de 349 kişi daha koronavirüsten öldü. ABD'de yeni tip koronavirüs (COVID-19) nedeniyle hayatını kaybedenlerin sayısı 349 artarak 214 bin 629'a ulaştı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 37 bin 414 artışla 7 milyon 638 bin 596'ya çıktı. Virüs nedeniyle yaşamını yitirenlerin sayısı 349 artarak 214 bin 629'a yükseldi. İyileşenlerin sayısı 4 milyon 850 bine yaklaşırken, yapılan test sayısı da 111 milyon 500 bine dayandı. Eyaletlere bakıldığında 832 bin 848 vakayla California listenin başında bulunuyor. Bunu 805 bin 485 vakayla Texas ve 716 bin 459 vakayla Florida takip ediyor. Ölü sayısında ise New York eyaleti 33 bin 300 can kaybıyla ilk sıradaki yerini koruyor. ABD'yi, en fazla vaka görülen ülkeler sıralamasında 6 milyon 641 bini geçen vakayla Hindistan ve 4 milyon 915 binin üzerinde vakayla Brezilya izliyor. Son Güncelleme: 5 Ekim 2020 Pazartesi 14:10
Mali'de sıtmadan bir haftada 23 kişi öldü. Mali'de yağış döneminde artış gösteren sıtma hastalığı yüzünden bir haftada 23 kişi hayatını kaybetti.. Yerel basında çıkan haberlere göre, ülkenin kuzeyinde, geçen hafta 13 bin sıtma vakası tespit edildi. Sıtma nedeniyle aynı zaman diliminde 23 kişinin yaşamını yitirmesiyle yıl başından bu yana ülkenin kuzeyinde hastalık yüzünden ölenlerin sayısı 59'a çıktı. Sağlık çalışanları, sıtma ile mücadele fonlarının bir kısmının yeni tip koronavirüs (COVID-19) salgınına aktarıldığını belirterek, bu durumun vaka sayısını olumsuz etkilediğini kaydetti. Vaka sayısındaki artışa, yağış döneminde oluşan su birikintilerindeki sivrisineklerin neden olduğu biliniyor. Son Güncelleme: 5 Ekim 2020 Pazartesi 12:36
Paris'te koronavirüs önlemleri artırılıyor. Fransa'nın başkenti Paris'te yeni tip koronavirüs (COVID-19) salgını nedeniyle "maksimum alarm" seviyesine geçilmesinin ardından yeni önlemler alındı.. Paris Emniyet Müdürü Didier Lallement, düzenlediği basın toplantısında, başkent için alınan yeni kararları açıkladı. Buna göre Paris ve çevresinde yarından itibaren bar ve havuzlar kapatılacak. Restoranlar tedbirler artırılarak hizmet vermeye devam edebilecek. Başkent ve çevresinde kamuya açık alanlarda 10'dan fazla kişi bir araya gelemeyecek. Alışveriş merkezlerinde her müşteri için 4 metrekare alan ayrılması gerekirken, spor salonları kapalı kalmaya devam edecek. Ülkede salgın nedeniyle hayatını kaybedenlerin sayısı 32 bin 230'a, toplam vaka sayısı ise 619 bin 190'a yükseldi. Fransa'da 3 Ekim'de kayıtlara geçen 16 bin 972 vakayla, salgının başlangıcından bu yana en yüksek günlük vaka sayısı kaydedilmişti. Son Güncelleme: 5 Ekim 2020 Pazartesi 12:07
IKBY Başbakanı Barzani: Hükümetin rezervde hiç parası yok, Bağdat’a güveniyoruz. Irak Kürt Bölgesel Yönetimi (IKBY) Başbakanı Mesrur Barzani, hükümetin 28,4 milyar dolar borcu olduğunu belirterek, “Hükümetin rezervde hiç parası bulunmuyor, Bağdat’a güveniyoruz." dedi.. Barzani, mecliste düzenlenen özel oturumda, ekonomik krizle mücadele ve Bağdat’la devam eden bütçe sorununa ilişkin değerlendirmelerde bulundu. Koronavirüs salgını ve petrol fiyatlarındaki düşüş nedeniyle ekonomik olarak sıkıntılı bir dönemden geçtiklerini kaydeden Barzani, bu krizin tüm dünyayı etkisi altına aldığını ve bununla mücadele etmekten başka seçenekleri olmadığını söyledi. Barzani, hükümetin 28,4 milyar dolar borcu olduğunu hatırlatarak, "Hükümetin rezervde hiç parası bulunmuyor ve Bağdat’a güveniyoruz. Bu nedenle herhangi bir kriz sırasında sorunlarla karşılaşıyoruz." ifadesini kullandı. Hükümetin göreve geldiği dönemden itibaren 12 aylık memur maaşını ödediğini hatırlatan Barzani, geciken 2 maaş ödemesinin ise Irak’ın bütçe göndermemesinden kaynaklandığını vurguladı. Bağdat'tan Erbil'e aylık yaklaşık 266 milyon dolar bütçe Başbakan Barzani, 17 Ağustos'ta Twitter hesabından yaptığı açıklamada, Irak Başbakanı Mustafa el-Kazimi ile gerçekleştirdiği telefon görüşmesinin ardından Bağdat'ın federal bütçeden IKBY'ye aylık 320 milyar Irak dinarı (yaklaşık 266 milyon dolar) göndermeyi kabul ettiğini belirtmişti. Barzani, Erbil ve Bağdat arasındaki bütçe sorununun çözülmesi için diyaloğun devam edeceğini, her iki tarafın da anayasal hak ve sorumluluklara bağlı olduğunu kaydetmişti. IKBY hükümeti, 13 Ağustos'taki açıklamasında, Erbil'in Bağdat ile anlaşmaya varılması ve memur maaşlarının ödenmesi için tüm yasal gereklilikleri yerine getirdiğini ancak 3 aydan uzun süredir memur maaşları için hiçbir ödeme yapılmadığını ifade etmişti. Irak merkezi hükümeti de buna yanıt olarak, IKBY'yi merkezi hükümete şeffaf şekilde gümrük kapılarından sağlanan gelirlerinin denetlemesine izin vermemekle itham etmişti. Erbil ve Bağdat arasındaki bütçe krizi IKBY'nin, 2014'te Irak merkezi hükümetinden bağımsız bir şekilde boru hattı açması ve petrol ihraç etmesi üzerine dönemin Irak Başbakanı Nuri el-Maliki, Erbil'in anayasal hakkı olan yüzde 17'lik bütçeyi ve tüm memur maaşlarının ödemesini kesmişti. Bütçe ve petrol tartışmalarının yaşandığı o dönemde, petrol fiyatlarının ciddi bir şekilde düşmesi ve ardından terör örgütü DEAŞ'ın Irak'ın üçte birini ele geçirmesiyle söz konusu sorun daha da derinleşmişti. Son Güncelleme: 5 Ekim 2020 Pazartesi 11:57
İngiltere’de teknik hata: 15 bin 841 koronavirüs vakası kayıtlara geçmedi. İngiltere'de yeni tip koronavirüs (COVID-19) salgınında 15 bin 841 vakanın teknik sorunlar nedeniyle daha önce açıklanan günlük verilere dahil edilmediği bildirildi.. Halk Sağlığı Kurumundan yapılan açıklamada, COVID-19 vakalarını raporlama sistemlerine aktaran veri yükleme sürecinde teknik bir sorunun oluştuğu belirtildi. Açıklamada, hafta sonu yapılan çalışmalarda 25 Eylül-2 Ekim'de 15 bin 841 vakanın günlük COVID-19 verilerine eklenmediğinin tespit edildiği ve tüm vakalara kendi kendilerini izole etmelerinin tavsiye edildiği kaydedildi. Açıklamada görüşlerine yer verilen Test ve İzleme Sistemi Tıp Danışmanı Susan Hopkins, açıklanan yeni sayılarla, ülkedeki toplam vaka sayısının daha önce bildirilenlerden daha yüksek olduğunu aktardı. Hopkins, bu vakaların 3 Ekim'de temaslı izleme sistemine aktarıldığını ve bunların etkin bir şekilde temas takibi değerlendirmesinin yapıldığını belirtti. Ülkede dün 22 bin 961 COVID-19 vakasının tespit edildiği ve bu sayının daha önce yaşanan bir teknik sorun yüzünden bildirilmeyen vakaların eklenmesi nedeniyle yüksek olduğu duyurulmuştu. Eksik vakaların dahil edilmesiyle, ülkede toplam vaka sayısı 502 bin 978'e yükseldi. Son Güncelleme: 5 Ekim 2020 Pazartesi 11:32
İran'da günlük vaka ve ölü sayısında rekor. İran'da son 24 saatte 235 kişi koronavirüs (COVID-19) nedeniyle hayatını kaybetti, 3 bin 902 yeni vaka tespit edildi.. Konuya ilişkin açıklamayı İran Sağlık Bakanlığı Sözcüsü Sima Sadat Lari devlet televizyonundan yaptı. Lari, ülkede son bir günde 3 bin 902 yeni vaka kaydedildiğini, böylelikle toplam vaka sayısının 475 bin 674'e çıktığını ifade etti. Bakanlık sözcüsü, son 24 saatte 235 koronavirüs hastasının yaşamını yitirdiğini, bunun da 28 Temmuz'da kaydedilen en yüksek rakamla aynı olduğunu belirtti. Toplam can kaybının 27 bin 192'ye çıktığı ülkede şimdiye kadar 4 milyon 151 bin 445 kişiye test yapıldı. Son Güncelleme: 5 Ekim 2020 Pazartesi 11:41
Nobel Tıp Ödülü sahiplerini buldu. Nobel Tıp Ödülü, Hepatit C virüsünün keşfine sağladıkları katkı nedeniyle Harvey Alter, Michael Houghton ve Charles Rice'a verildi.. Nobel Komitesi, tıp alanında ödül alan isimleri açıkladı. Harvey Alter, Michael Houghton ve Charles Rice, Hepatit C virüsünün keşfine yönelik çalışmalarıyla ödüle layık görüldü. BREAKING NEWS: The 2020 #NobelPrize in Physiology or Medicine has been awarded jointly to Harvey J. Alter, Michael Houghton and Charles M. Rice “for the discovery of Hepatitis C virus.” pic.twitter.com/MDHPmbiFmS — The Nobel Prize (@NobelPrize) October 5, 2020 Son Güncelleme: 5 Ekim 2020 Pazartesi 09:59
DSÖ'den Türkiye'ye Covid-19 övgüsü: Küresel dayanışma örneği gösterdi. Dünya Sağlık Örgütü, Türkiye'nin Covid-19 ile mücadelesine yönelik hazırladığı raporda, erken dönemde önleyici tedbirler aldığına dikkat çekti. İhtiyaç sahibi ülkelere malzeme göndererek küresel dayanışma örneği olduğunu vurguladı.. Dünya Sağlık Örgütü (DSÖ) Türkiye’nin Covid-19 mücadelesine yönelik rapor yayımladı. RAPORA ULAŞMAK İÇİN TIKLAYINIZ Editörlüğünü, Sağlık Bakanı Fahrettin Koca ve Dünya Sağlık Örgütü Avrupa Direktörü Hans Kluge'nin yaptığı rapor, aynı zamanda Avrupa Bölgesinde Covid-19 ile mücadele kapsamında yayımlanan ilk rapor olma özelliği de taşıyor. "Erken dönemde önleyici tedbirler alındı" Söz konusu raporda, kararlılıkla uygulanan tedbirler ve çok sektörlü yaklaşım sayesinde Türkiye’nin Covid-19 mücadelesi kapsamında elde ettiği başarı detaylı bir şekilde ele alındı. Türkiye'nin virüsün ülkeye girişini önlemeye yönelik çabalarından övgüyle söz edildi. Sonraki süreçte ise bilimsel yaklaşımla salgının hızla kontrol altına alınmasının, ölüm oranlarının dünya ortalamasının oldukça altında tutulmasında etkili olduğu vurgulandı. Raporun sonuç bölümünde; Türkiye’nin tecrübesi, siyasi kararlılığı ve çok paydaşlı yaklaşımı ile halk sağlığı acil durumlarında verilen mücadeledeki rolünün önemine vurgu yapıldı; genç nüfusu avantaja çevirdiğine, yaşlıların korunması ve enfeksiyonun yayılmasının önlenmesi için erken dönemde önleyici tedbirler alındığına dikkat çekildi. Türkiye'nin, başka ülkelerin deneyimlerini gözlemleyerek bilimsel verilerle ulusal rehberini güncellediği, böylelikle küresel düşünüp ulusal kararlar aldığı belirtildi. Türkiye'nin pandemi mücadele stratejisinden övgüyle söz edildi. "Küresel dayanışma örneği gösterdi" Birçok ülkeden farklı olarak Türkiye'de, ülke genelinde standart tedavi algoritmalarının uygulandığı, stratejik ürünlerin stoklanması ve yerli üretimi sayesinde koruyucu malzeme, ilaç ve tıbbi ekipman konusunda eksiklik yaşanmadığı ifade edildi. Türkiye'nin en zengin ülkeler arasında olmamasına rağmen salgınla mücadelede en cömert davranan ülkelerden biri olduğunun altı çizildi. Kendi ihtiyacını karşılamakla birlikte, ihtiyaç sahibi ülkelere koruyucu ve tıbbi malzeme göndererek küresel dayanışma örneği gösterdiği belirtildi. DSÖ ve diğer paydaşlardan destek alan Türkiye'nin deneyimleri ve iyi uygulamalarının bir çok ülkeye örnek olduğu ve küresel sağlığa katkı sağladığı ifadelerine yer verildi. Son Güncelleme: 5 Ekim 2020 Pazartesi 09:47
Çin aşı adayının denemelerinde ciddi yan etki görülmedi. Endonezya’da, Çinli şirkete ait potansiyel yeni tip koronavirüs (COVID-19) aşısı CoronaVac'ta üçüncü aşama klinik çalışmalarda şu ana kadar ciddi bir yan etkiye rastlanmadı.. COVID-19 Aşısı Klinik Deneme Araştırma Ekibi Başkanı Prof. Dr. Kusnandi Rusmil, Çin aşısının klinik çalışmaları, gönüllüler, aşının koruma seviyesi ve tıbbi sonuç raporlarına ilişkin AA muhabirine değerlendirmelerde bulundu. Bandung kentinde ağustos başında 20 uzman doktor ve 30 pratisyen hekim ile COVID-19 aşısı klinik çalışmalarına başladıklarını belirten Rusmil, şu ana kadar gelinen süreçte aşı gönüllüleri üzerinde ciddi bir yan etkiyle karşılaşmadıklarını söyledi. Tüm çalışmaların normal bir şekilde devam ettiğini aktaran Rusmil, ''Şimdiye kadar birkaç gönüllüde şişlik, ateş, kızarıklık ve kaşıntı görüldü ve bu kişileri klinik çalışmalarından çıkardık ancak ilk doz aşının yapılmış olması nedeniyle belirli süre gözetim altında tutulacaklar.'' diye konuştu. Rusmil, yürüttükleri çalışmanın 6 aylık bir süreci kapsadığını, ilk aşılamayı yaptıkları 540 gönüllünün takibi ve reaksiyon analizlerinin önemli olduğunu vurguladı. Aşının toplu dağıtım süreci yetkili kurumlara bağlı Devlete ait 30 yıllık ilaç şirketi Bio Farma ile ortak çalıştıklarını ve sürecin titizlikle devam ettiğini dile getiren Rusmil, ''COVID-19 aşısının ilk gönüllüler üzerindeki virüse karşı bağışıklık tepkisi, güvenliği ve verimliliğini en erken ocak ayında görebiliriz.'' dedi. Rusmil, hükümetin aşı dağıtımının daha erken yapılması konusunda isteği olsa da kendilerinin ve Bio Farma’nın sunacağı raporlar üzerinden nihai onayın Ulusal İlaç ve Gıda Kontrol Ajansının (BPOM) yetkisinde olduğuna işaret etti. Kendilerinin Bio Farma çatısı altında araştırma yapmakla yükümlü olduklarını belirten Rusmil, ''Biz, ancak düzenli olarak çalışmalara ilişkin rapor veririz. Şu aşamada aşının güvenli olduğunu söyleyemeyiz. Dağıtıma uygun olup olmadığını görmek için tüm klinik sürecin tamamlanmasını beklemeliyiz.'' ifadelerini kullandı. Endonezya’nın yanı sıra Brezilya ve Türkiye’nin de klinik deneylerde yer aldığını ve üçüncü aşamanın yoğun bir çalışma süreci gerektirdiğini kaydeden Rusmil, Çin’in birinci ve ikinci aşama deneyini yapan ilk ülke olduğunu ve aşının geliştirilmesinde Dünya Sağlık Örgütünün (DSÖ) bu konuda elindeki raporların kendileri için referans olduğunu söyledi. Virüslerde mutasyonun yaygın olduğunu ve kendilerini ancak böyle savunduklarını aktaran Rusmil, şöyle devam etti: ''Virüsler mutasyona uğramazsa belirli süre sonra ortadan kaybolur. COVID-19 virüsünü sadece 6 aydır tanıyoruz ve Çin’de ortaya çıkmasından bu yana bir yıl bile geçmedi. Tahminim, virüsün yapısında çok fazla değişiklik olmadığı için söz konusu aşının etkinliği şu an için hala yüksek. Ancak virüsün mutasyonuna karşı Kovid-19 aşısının sürekli güncellenmesi gerek. Eğer aşının koruma seviyesi yüzde 80’in altına inerse süreç tekrar değerlendirilmeli. Virüs yapısında ne kadar az değişiklik olursa aşının kullanım yılı da buna paralel olarak artar.'' Rusmil, şu anki sürece göre son aşamadan sonra onaylanması halinde üzerinde çalıştıkları COVID-19 aşısının 200 bin rupiah (13 dolar) olarak piyasaya sürülebileceğini anlattı. Çeşitli yan etki görülen gönüllüler deneyden çıkarılıyor Bandung’daki Padjadjaran Üniversitesine bağlı sağlık merkezindeki aşı deneyine katılan 27 yaşındaki Muhammed Fahri Fadila, aşı gönüllüsü olabilmek için Kovid-19 testinin negatif olması, sağlık taraması, şehir dışına çıkış yasağı ve 6 ayı kapsayan test süreçlerini yerine getirme gibi çeşitli sağlık prosedürlerini izlemenin zorunlu olduğunu ifade etti. İlk doz aşıdan sonra vücudunda kızarlıklık ve kaşınma oluştuğu bilgisini paylaşan Fadila, ''Kliniğe ikinci kez gittiğimde yan etkiler çok ciddi olmasa da doktorlar ikinci doz aşıda farklı komplikasyon oluşmasına karşı risk almak istemediler ve beni deney sürecinden çıkardılar.'' şeklinde konuştu. ''Virüs korkusuyla gönüllü oldum'' Gönüllü deneklerden motosikletli taksi sürücüsü 30 yaşındaki Runtung, "İşim gereği çok fazla insanla temas içinde olduğum için virüs endişesiyle gönüllü denek oldum. Kendisi de denek olan eski patronum sürece dahil olmama ön ayak oldu." dedi. İlk aşı sonrası ikinci aşı ve kan testi gibi süreçleri içeren çizelgeye uymaları yönünde talimat verildiğini aktaran Runtung, kendilerine temin edilen ateş ölçüm cihazı ile de her gün vücut sıcaklığını ölçmeleri gerektiğini kaydetti. İnsanların yaşamlarını ve işlerini kaybettiği bir süreçte en azından gönüllü olarak katkı amacıyla denek olduğunu söyleyen 45 yaşındaki Retno Susanti de sağlık sektörü içinde bulunan ailesinin denek olmasına karşı çıkmadığını ve anlayışla karşıladığını dile getirdi. Endonezya, devlete ait ilaç şirketi Bio Farma ortaklığında 11 Ağustos’ta, yaklaşık 2 bin gönüllüyle Sinovoc Biotech’in "CoronaVac" adıyla geliştirdiği COVID-19 aşı adayının üçüncü aşama klinik çalışmalarına başlamıştı. Aralık ya da ocak başında toplu aşılamanın başlamasını ümit eden hükümet, 2021 sonuna kadar da ülkede 180 milyona yakın kişinin aşılanmasını amaçlıyor. Son Güncelleme: 5 Ekim 2020 Pazartesi 08:58
Afrika'da COVID-19 vaka sayısı 1 milyon 522 bini aştı. Afrika kıtasında yeni tip koronavirüs (COVID-19) tespit edilenlerin sayısı 1 milyon 523 bine yaklaştı.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde Kovid-19 bulaşan kişi sayısı 1 milyon 522 bin 928'e ulaştı. Virüs nedeniyle hayatını kaybedenlerin sayısı da 36 bin 569’a yükseldi. Kıtada tedavisi süren 225 bin 968 vaka bulunurken, 1 milyon 260 bin 391 kişi virüsü yenmeyi başardı. Bugüne kadar COVID-19 kaynaklı en fazla can kaybı 16 bin 976 ile Güney Afrika, 5 bin 981 ile Mısır, 2 bin 330 ile Fas'ta görüldü. En fazla COVID-19 vakasının görüldüğü ilk üç ülke 681 bin 289 ile Güney Afrika, 133 bin 272 ile Fas ve 103 bin 683 ile Mısır oldu. Morityus'ta aktif COVID-19 vakası kalmazken, Seyşeller ve Eritre'de COVID-19'a bağlı ölüm rapor edilmedi. Son Güncelleme: 5 Ekim 2020 Pazartesi 08:42
Rusya'da koronavirüs vaka sayısı 1 milyon 225 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 225 bin 889'a, ölü sayısı 21 bin 475'e yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 10 bin 888 kişide daha virüs tespit edildi ve toplam vaka sayısı 1 milyon 225 bin 889'a çıktı. Ülkede son 24 saatte hayatını kaybedenlerin sayısı 117 artarak 21 bin 475'e, iyileşenlerin sayısı 3 bin 181 artışla 982 bin 324'e ulaştı. Rusya genelinde yeni vakaların yüzde 26,3’ünde semptom bulunmazken, vaka sayısındaki günlük artış oranı yüzde 0,9 oldu. Toplam test sayısı 48 milyonu aştı Başkent Moskova’da son 24 saatte vaka sayısı 3 bin 537 artarak 307 bin 477, ölenlerin sayısı ise 27 artışla 5 bin 370 oldu. Rusya İnsan Sağlığı ve Tüketici Haklarını Koruma Servisi, son 24 saatte 358 bin COVID-19 testinin yapıldığını ve toplam test sayısının 48 milyondan fazla olduğunu duyurdu. Öte yandan Moskova'da stratejik öneme sahip işletmeler hariç tüm şirketler, personelinin yüzde 30'unu uzaktan çalıştırmaya başladı. Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Son Güncelleme: 5 Ekim 2020 Pazartesi 08:39
AB Komisyonu Başkanı von der Leyen karantinaya girdi. Avrupa Birliği (AB) Komisyonu Başkanı Ursula von der Leyen, yeni tip koronavirüs (COVID-19) testi pozitif çıkan bir kişiyle toplantıya katıldığı için kendisini tecrit ettiğini duyurdu.. Von der Leyen, sosyal medya hesabından yaptığı paylaşımda, dün COVID-19 testi pozitif çıkan bir kişiyle geçen hafta salı günü aynı toplantıya katıldığını belirtti. "Yürürlükteki kurallar gereği kendimi yarın sabaha kadar tecrit ediyorum." ifadesini kullanan von der Leyen, perşembe günü test yaptırdığını ve bunun sonucunun negatif çıktığını bildirdi. Von der Leyen, bugün yeniden test yaptırdığını ve sonucunu beklediğini kaydetti. Von der Leyen, COVID-19 testi pozitif çıkan kişinin kim olduğu hakkında bilgi vermedi. AB Komisyonu Başkanı, geçen hafta perşembe ve cuma düzenlenen AB Liderler Zirvesi'ne de katılmıştı. AB yönetiminden daha önce de AB Konseyi Başkanı Charles Michel, koruma ekibinden bir kişinin COVID-19'a yakalanması nedeniyle bir hafta karantinada kalmıştı. Ayrıca iki komisyon üyesi de yine benzer nedenlerle karantinaya girdiklerini duyurmuştu. Son Güncelleme: 5 Ekim 2020 Pazartesi 08:34
Japonya'da kabine üyesine ustura ile tehdit mesajı. Japonya’da Kovid-19 Tedbirlerinden Sorumlu Kabine Üyesi Nişimura Yasutoşi’ye "öl" ifadesinin yazılı olduğu kağıt ile bir usturanın yer aldığı zarf gönderildi.. Kyodo ajansının haberine göre, emniyet güçleri başkent Tokyo’nun Çiyoda ilçesindeki Kabine Ofisine (Kantei) Cuma günü, Kovid-19 Tedbirlerinden Sorumlu Kabine Üyesi Nişimura’ya hitaben zarf teslim edildiğini açıkladı. Göndericinin kendini ¨Bakan Nişimura’nın bir seveni¨ şeklinde tanımlandığı ve içinde kağıt ile ustura benzeri bir aletin bulunduğu zarftaki kağıtta birkaç kez Japonca "öl" kelimesinin yazılı olduğu belirtildi. Zarfı açan Kantei çalışanı durumu emniyet birimlerine bildirdi. İktidardaki Liberal Demokrat Parti (LDP) Temsilciler Meclisi (Şuugiin) milletvekili Nişimura aynı zamanda Ekonomik Canlanma ile Sosyal Güvenlik Reformundan Sorumlu Kabine Üyeliği görevlerini yürütüyor. Son Güncelleme: 5 Ekim 2020 Pazartesi 06:41
İran'da koronavirüs uyarısı: Can kayıpları endişe boyutunu aştı. İran'daki Yeni Tip Koronavirüs (COVID-19) Bilim Kurulu üyelerinden Prof. Dr. Mesud Merdani, başkent Tahran'daki vaka artışları ve can kayıplarının endişe boyutunu aştığını söyledi.. Yerel medyaya açıklamada bulunan Merdani, salgınla ilgili sağlık protokolleri ve sosyal mesafe kurallarına uyulmamasını eleştirdi. Başkentte yatırılan COVID-19 hasta sayısının çok fazla arttığını ve hastanelerin kapasitelerinin dolduğunu aktaran Merdani, "Hastaneler yeni hasta kabul edecek durumda değiller. Vakaların artması nedeniyle can kayıpları da yükseliyor. Koronavirüsün Tahran'daki artışı endişe boyutunun çok üstünde. Tahran'da koronayla mücadele süreci çok kötü gidiyor." dedi. Sağlık protokolleri ve sosyal mesafe kurallarına riayet oranlarının muharrem ayından bu yana düşüşte olduğuna dikkati çeken Merdani, "Bu günlerde insanlar hafta sonu seyahatlerine çıkmaya devam ederse sahra hastaneleri kurmak zorunda kalacağız." uyarısında bulundu. Son Güncelleme: 5 Ekim 2020 Pazartesi 06:36
Hindistan'da son 24 saatte 903 can kaybı. Hindistan'da, koronavirüs nedeniyle son 24 saatte 903 kişi öldü.. Hindistan Sağlık Bakanlığından yapılan açıklamaya göre, ülkede 903 kişinin daha yaşamını yitirmesiyle COVID-19'dan ölenlerin sayısı 102 bin 685’e yükseldi. Hindistan'da son 24 saatte 74 bin 442 yeni COVID-19 vakası tespit edildi, toplam vaka sayısı 6 milyon 623 bin 815’e çıktı. Ülkede, şimdiye kadar 5 milyon 586 bin 703 kişi iyileşti. COVID-19 verilerinin derlendiği "Worldometer" internet sitesine göre Hindistan, dünyada en fazla vaka görülen 2. ülke konumunda bulunuyor. Son Güncelleme: 5 Ekim 2020 Pazartesi 05:45
Güney Afrika Cumhuriyeti'nde vaka sayısı 682 bini geçti. Güney Afrika Cumhuriyeti'nde son 24 saatte 1753 kişide daha koronavirüs tespit edildi. Ülkede toplam vaka sayısı 682 bin 289'a yükseldi.. Güney Afrika Cumhuriyeti Sağlık Bakanlığı verilerine göre, ülkede son 24 saatte 38 kişi COVID-19 nedeniyle hayatını kaybetti. Virüs kaynaklı ölüm sayısının 16 bin 976 olduğu ülkede, COVID-19 vaka sayısı, 1753 artışla 682 bin 289'a ulaştı. Bugüne kadar 4 milyon 269 bin 626 testin yapıldığı Güney Afrika Cumhuriyeti'nde, virüse yakalananlardan 614 bin 781'i iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da COVID-19'un en fazla görüldüğü ülke konumunu koruyor. Son Güncelleme: 5 Ekim 2020 Pazartesi 04:54
Yeni Zelanda'da yasaklar hafifletilecek. Vaka sayılarında düşüş yaşanan Yeni Zelanda'nın en büyük şehrinde yasaklar hafifletilecek.. Yeni Zelanda'nın en büyük kenti Auckland'daki vaka sayılarındaki düşüşün, virüsün kontrol altına alındığını gösterdiğini belirten Başbakan Jacinda Ardern, 7 Ekim'den itibaren, kentteki yasakların ülkenin geri kalanında olduğu gibi 1. kategoriye düşürüleceğini açıkladı. Yeni Zelandalıların daha fazla serbestlik istediklerini bildiğini ancak virüse karşı tetikte olmaları gerektiğini vurgulayan Ardern, "Hepimiz daha fazla kısıtlamadan kaçınmak istiyoruz ancak 1. seviyede kalmak ve tetikte olmamız gerekiyor. Hastaysanız hemen test yaptırın, lütfen evde kalın" sözlerini kullandı. Yurt dışından dönen bir kişide virüse rastlandı Sağlık Bakanlığından yapılan açıklamaya göre, son 24 saatteki testlerde ülke sınırları içinde virüse rastlanmazken, yurt dışından dönen 1 kişiye COVID-19 teşhisi konuldu. Toplam 40 aktif vaka bulunduğunu ve bunların tamamının karantinada tutulduğunu açıklayan Bakanlık, hastanelerde COVID-19'lu hasta bulunmadığını kaydetti. Yeni Zelanda'da, virüse yakalandığı belirlenen 1855 kişiden, 1790'ı sağlığına kavuştu, 25 kişi hayatını kaybetti. Son Güncelleme: 5 Ekim 2020 Pazartesi 03:31
Avustralya'da son 24 saatte can kaybı yaşanmadı. Avustralya'da son 24 saatte, 10 kişiye daha koronavirüs teşhisi konuldu. Ülkede 15 Eylül'den bu yana, ilk kez can kaybı kaydedilmedi.. Avustralya'nın diğer eyalet ve bölgelerinde aylardır COVID-19 nedeniyle can kaybı yaşanmazken, virüste ikinci dalgayla mücadele eden Victoria eyaletinde, yaklaşık 20 gündür ilk kez hayatını kaybeden olmadığı açıklandı. Victoria Eyalet Başbakanı Daniel Andrews, eyaletin başkenti Melbourne'de düzenlediği günlük basın toplantısında, 9 binden fazla testin sonucuna göre 9 kişiye daha COVID-19 teşhisi konulduğunu söyledi. Eyaletteki aktif vaka sayısının 227'ye düştüğünü belirten Başbakan Andrews, 3'ü yoğun bakım ünitesinde olmak üzere 30 vatandaşın hastanelerde tedavi altında olduğunu açıkladı. 393 aktif vaka bulunuyor Virüsün ilk kez kayda geçtiği 25 Ocak'tan bu yana ülke genelinde yapılan 7 milyon 780 binden fazla testin sonucuna göre virüse yakalanan 27 bin 144 Avustralyalıdan 24 bin 708'i sağlığına kavuştu, 894 kişi hayatını kaybetti. COVID-19'dan Victoria'da 806, NSW'de 53, Tazmanya'da 13, Batı Avustralya'da 9, Queensland'da 6, Güney Avustralya'da 4, Avustralya Başkent Bölgesi'nde 3 kişi yaşamını yitirdi. Halen 393 aktif vakanın bulunduğu Avustralya'da, 9'u yoğun bakımda olmak üzere 49 kişinin tedavisi çeşitli hastanelerde devam ediyor. 10 gündür yayılma kaydedilmedi Victoria eyaletinden sonra virüsün en fazla etkili olduğu ikinci eyalet olan ve 53 kişinin hayatını kaybettiği NSW'de, son 10 gündür eyalet sınırları içinde COVID-19 vakası kaydedilmediği bildirildi. Eyalete yurt dışından dönen 1 kişiye virüs teşhisi konulduğunu ve söz konusu kişinin otelde karantinada olduğunu açıklayan NSW Sağlık Bakanlığı, virüsün kontrol altında tutulabilmesi için burun akıntısı, boğaz ağrısı, öksürük veya ateş gibi en hafif semptomları olan vatandaşlardan acilen test yaptırmalarını istedi. Son Güncelleme: 5 Ekim 2020 Pazartesi 03:17
Trump, destekçilerini makam aracından selamladı. Hastalığının iyiye gittiğini açıklayan ABD Başkanı Trump, hastane önünde kendisini destekleyenleri makam aracından selamladı.. ABD Başkanı Donald Trump, COVID-19'a yakalanmasının ardından cuma günü kaldırıldığı Walter Reed Askeri Hastanesinin önünde kendisini destekleyen taraftarlarına bir sürpriz yaptı. Önce Twitter hesabından bir video paylaşan Trump, hastalığının iyiye gittiğini ve kendisiyle ilgilenen herkese çok teşekkür ettiğini belirtti. COVID-19 hastalığına ilişkin birçok şeyi bu süreçte yaşayarak öğrendiğini söyleyen Trump, "Bu gerçek bir okul. Bunu anladım, öğrendim. Çok enteresan bir şey ve bunu sizinle paylaşacağım" yorumunu yaptı. Mesajında, "Hastane önünde beni desteklemek üzere bekleyen insanlara muhtemelen biraz sonra küçük bir sürprizim olacak" sözünü kullanan Trump'ın biraz daha enerjik görüntüsü dikkat çekti. [Fotoğraf: Reuters] Pazartesi günü taburcu edilebilir Video mesajının yayınlandığı esnada Gizli Servis araçlarının koruması eşliğinde hastane önündeki caddede beliren Trump, bulunduğu aracın içinden kendisini destekleyenleri el sallayarak selamladı. Trump'ın aracın içinde maskeli olması dikkat çekti. Amerikan medyasında yankı bulan sürpriz ziyaret sosyal medyada bir anda gündeme oturdu. Perşembeyi cumaya bağlayan gece COVID-19'a yakalandığını Twitter hesabından duyuran Trump, dün başkent Washington DC'ye yarım saatlik mesafede Maryland eyaletinde bulunan Walter Reed Askeri Hastanesine kaldırılmıştı. Trump'ın doktorları son açıklamalarında ABD Başkanı'nın sağlık durumunun yeterince iyi gitmesi durumunda pazartesi günü taburcu edilebileceğini belirtmişti. Son Güncelleme: 5 Ekim 2020 Pazartesi 00:03
Paris'te koronavirüs alarmı: Maksimum seviyeye geçildi. Fransa'da COVID-19 nedeniyle hayatını kaybedenlerin sayısı 32 bin 230'a, vaka sayısı ise 619 bin 190'a yükseldi. Başkent Paris'te "maksimum alarm" seviyesine geçildi.. Başbakanlıktan yapılan açıklamada, salgının seyrinin kötüleşmesi, vaka ve hastanelerde yoğun bakım hastalarının sayısının artmasının ardından Paris ve çevresinin "maksimum alarm" seviyesine geçtiği belirtildi. Açıklamada, Paris ve çevresindeki restoranların kapatılmayacağı, ancak buralarda tedbirlerin sıkılaştırılacağı kaydedildi. Yeni önlemler açıklanacak Üniversitelerde 6 Ekim'den itibaren sınıfların yarı yarıya azaltılmış haliyle eğitime devam edileceği ifade edilen açıklamada, insanlara mümkün olduğunca evden çalışmaları tavsiye edildi. Paris Emniyet Müdürü Didier Lallement ve Paris Belediye Başkanı Anne Hidalgo'nun yarın düzenleyeceği basın toplantısında, alınacak yeni önlemleri açıklaması bekleniyor. Dünyanın COVID-19 tablosunda son rakamlar Virüs nedeniyle 32 bin 230 kişi yaşamını yitirdi Ülkede salgın nedeniyle hayatını kaybedenlerin sayısı 32 bin 230'a, vaka sayısı ise 619 bin 190'a yükseldi. Fransa'da 3 Ekim'de kayıtlara geçen 16 bin 972 vakayla, salgının başlangıcından bu yana en yüksek günlük vaka sayısı kaydedilmişti. Son Güncelleme: 4 Ekim 2020 Pazar 21:31
Mısır'da 13 muhalif daha idam edildi. Mısırlı muhalifler, yönetimin 13 muhalifi daha idam ettiğini duyurdu. İdam edilenlerin isimleri de paylaşılırken, resmi makamlarından olaya ilişkin açıklama yapılmadı.. Mısır'da Müslüman Kardeşler Teşkilatı'na (İhvan) yakınlığıyla bilinen ve ülke dışında yayın yapan Vatan televizyonunun Facebook sayfasında yapılan açıklamada, Mısır'da siyasi tutuklu 13 kişinin daha idam edildiği belirtilerek, söz konusu kişilerin isimleri paylaşıldı. Siyasi tutuklu 13 kişinin idam edildiği bilgisine ayrıca Mısır dışında yayın yapan “Mükemmilin” ve “Şark” gibi farklı muhalif gruplara ait televizyon kanallarında da yer verildi. Şark kanalı, idam edilen 13 kişinin bilgisini paylaşarak, akrabalarından, yakınlarının naaşlarını almaları için Kahirede'ki Zinhum Hastanesi'nin morguna gitmeleri istenildi. İdam edilenlerin isimleri ise şöyle: Ahmed Muhammed eş-Şahid, Yasir Ahmed Hudayr, Abdullah es-Seyyid, Cemal Zeki Abdurrahim, İslam Şaban Şehate, Muhammed Ahmed Tevfik, Sad Abdurrauf Sad, Muhammed Sabır Nasr, Mahmud Sabır Nasr, Semir İbrahim Mustafa, Muhammed Adil el-Hamid, Said Yusuf Salih Ammar ve Şehat Mustafa Ammar. Devlete ait Ahbar el-Yevm gazetesi ise sağlık ve güvenlik kaynaklarına dayandırdığı haberinde, hakkında idam kararı verilen 4 kişinin cezasının infaz edildiğini ve naaşlarının Zinhum Hastanesi morguna götürüldüğünü aktardı. Dün, 2013'te İskenderiye kentindeki darbe karşıtı gösterilerde tutuklanan ve 2015'te idam cezasına çarptırılan İhvan üyesi 2 kişi hakkındaki hüküm infaz edilmişti. Mısır resmi makamlarından olaya ilişkin açıklama yapılmadı. Mısır'da 2013'teki askeri darbeden bu yana farklı suçlamalardan ölüm cezasına çarptırılan onlarca kişi idam edildi. Son Güncelleme: 4 Ekim 2020 Pazar 20:54
Trump'ın sağlık durumuyla ilgili doktorundan açıklama. COVID-19'a yakalanan ABD Başkanı Donald Trump'ın doktoru Sean Conley, Trump'ın sağlık durumunun iyiye gittiğini ve iyileşme sürecinin böyle devam etmesi durumunda pazartesi günü taburcu edilebileceğini açıkladı.. Perşembeyi cumaya bağlayan gece COVID-19 testinin pozitif çıktığını açıklayan ve cuma günü Walter Reed Askeri Hastanesi'ne kaldırılan ABD Başkanı Trump'ın sağlık durumu iyiye gidiyor. Trump'ın doktoru Conley, hastanenin önünde bir basın brifingi düzenleyerek ABD Başkanı'nın güncel sağlık durumuna ilişkin açıklamalarda bulundu. ABD Başkanı Trump hastaneye kaldırıldı "Yarın hastaneden taburcu edebiliriz" Trump'ın sağlık durumunun iyiye gittiğini ve hayati organlarında kaygı verici herhangi bir durum bulunmadığını söyleyen Conley, "Başkan virüse yakalandıktan sonra iki kez oksijen seviyesinde düşüş yaşandı. İlki cuma sabahı yaşandı ve kendisine bir saat kadar oksijen takviyesi yapıldı, diğeri de dün sabah yaşandı ancak hızlıca toparladı" değerlendirmesini yaptı. Conley, Trump'ın cuma sabahı ateşinin yüksek, halsiz olduğunu ve oksijen seviyesindeki düşüşle kendisinin Walter Reed Hastanesi'ne getirilmesinin daha iyi olacağına inandıkları için ABD Başkanı'nın hastaneye getirildiğini vurguladı. Trump'ın tüm değerlerinin yakından izlendiğini ve şu anda hastalığının iyileşme sürecinin iyi gittiğini kaydeden Conley, "Eğer iyileşme süreci şimdiki gibi devam ederse kendisini yarın hastaneden taburcu edebiliriz" ifadesini kullandı. Dün Trump'ın Özel Kalem Müdürü Mark Meadows'un "Başkan'ın durumu endişe vericiydi." şeklindeki açıklaması da sorulan Conley, Meadows'un açıklamasının yanlış ele alındığını savunarak Trump'ın cuma günkü durumuna ilişkin "konunun başka bir yöne evrilmemesi için ihtiyatlı açıklamalar yaptıklarını" ifade etti. ABD Başkanı Trump ve eşinin COVID-19 testi pozitif çıktı Beyaz Saray Ulusal Güvenlik Danışmanı O'Brien'dan "yetki devri gündemde değil" açıklaması Öte yandan Amerikan CBS kanalına Trump'ın sağlık durumuyla ilgili bir değerlendirmede bulunan Beyaz Saray Ulusal Güvenlik Danışmanı Robert O'Brien, Trump'ın iyi durumda olduğunu vurguladı. O'Brien, "Başkan şu anda iyi durumda, bir an önce Beyaz Saray'a dönüp çalışmalarına oradan devam etmek istiyor ama bir süre daha burada kalması gerekebilir" şeklinde konuştu. Trump'ın sağlık durumunun kötüleşmesi ihtimali karşısında herhangi bir yetki devrinin gündemlerinde olup olmadığı şeklindeki soruya ise O'Brien, "Hayır yetki devri gibi bir şey gündemimizde yok, Başkan şu an iyi durumda" cevabını verdi. Trump'ın COVID-19'a yakalanması Perşembeyi cumaya bağlayan gece COVID-19'a yakalandığını Twitter hesabından duyuran Trump, dün başkent Washington DC'ye yarım saatlik mesafede Maryland eyaletinde bulunan Walter Reed Askeri Hastanesine kaldırılmıştı. Trump'ın doktoru Sean Conley, dün sabah saatlerinde yaptığı açıklamada, "Başkan Trump'ın durumu bu sabah itibariyle gayet iyi" ifadesini kullanmıştı. Diğer yandan Trump'ın Özel Kalem Müdürü Meadows, Amerikan medyasına yaptığı açıklamada, "Başkan'ın temel fonksiyonlarının son 24 saatteki durumu çok endişe vericiydi ve bu bakımdan önümüzdeki 48 saat onun bakımı noktasında çok önemli olacak. Tam iyileşme sürecine ilişkin yolumuz henüz tam açık değil" ifadelerini kullanmıştı. Son Güncelleme: 4 Ekim 2020 Pazar 18:13
Dünyanın COVID-19 tablosunda son rakamlar. Çin'in Hubey eyaletine bağlı Vuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 35 milyon 140 bine yaklaştı, hayatını kaybedenlerin sayısı da 1 milyon 38 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 38 bin 21 kişi yaşamını yitirdi. Vaka sayısı, dünya genelinde 35 milyon 139 bin 699'a çıkarken, virüs saptanan 26 milyon 128 bin 410 kişi sağlığına kavuştu. Ayrıca tedavisi devam eden 7 milyon 973 bin 268 vaka bulunuyor. En fazla vaka ve ölümün görüldüğü ABD'de 7 milyon 600 bin 846 kişide COVID-19 tespit edildi, salgın nedeniyle 214 bin 277 kişi hayatını kaybetti. ABD'de 665 kişi daha koronavirüsten öldü İşte ülkelerin koronavirüs vakaları ve ölümlerine ilişkin paylaştığı son rakamlar: Tunus Tunus Sağlık Bakanlığından yapılan yazılı açıklamaya göre, son iki günde ülke genelinde COVID-19'dan 45 kişi yaşamını yitirdi ve 2 bin 209 yeni vaka tespit edildi. Son verilerle virüs kaynaklı can kaybı 321'e, vaka sayısı da 22 bin 230'a çıktı. Ülkede sağlığına kavuşan hasta sayısı ise 5 bin 32 oldu. Tunus Başbakanı Hişam el-Meşişi, COVID-19'un yayılmasını önlemek amacıyla 2 hafta sürecek yeni tedbirler uygulayacaklarını açıklamıştı. Libya, Bahreyn ve Umman'da COVID-19 kaynaklı can kayıpları arttı Libya'da hükümete bağlı Hastalıklarla Mücadele Ulusal Merkezi'nden yapılan yazılı açıklamada, COVID-19 nedeniyle 14 kişinin daha yaşamını yitirdiği, 722 yeni vaka tespit edildiği ve 540 kişinin iyileştiği bildirildi. Böylece can kaybının 592'ye, vaka sayısının 36 bin 809'a, iyileşen hasta sayısının da 21 bin 429'a çıktığı aktarıldı. Bahreyn Bahreyn Sağlık Bakanlığından yapılan yazılı açıklamada, 4 kişinin virüs nedeniyle yaşamını yitirdiği, 505 kişinin enfekte olduğu, 629 kişinin de sağlığına kavuştuğu ifade edildi. Açıklamada, ülkede toplam can kaybının 259'a, vaka sayısının 72 bin 308'e, iyileşenlerin ise 66 bin 813'e yükseldiği kaydedildi. Umman Umman Sağlık Bakanlığından yapılan açıklamaya göre, ülkede 29 Eylül'den bu yana COVID-19 nedeniyle 42 kişi yaşamını yitirdi, 2 bin 685 kişide virüs tespit edildi. Son verilerle ülkede toplam can kaybı 977'ye, vaka sayısı 101 bin 270'e, sağlığına kavuşan hasta sayısı ise 90 bin 296'ya yükseldi. BAE BAE Sağlık Bakanlığı'ndan yapılan yazılı açıklamada, 1041 kişide daha virüs tespit edildiği, 1001 kişinin de iyileştiği aktarıldı. Ülkede toplam can kaybı sayısının 426 olduğu kaydedilen açıklamada, toplam vaka sayısının 98 bin 801'e, iyileşen sayısının ise 88 bin 123'e çıktığı ifade edildi. Katar Katar Sağlık Bakanlığından yapılan açıklamada da, ülkede 159 kişide virüs tespit edildiği, 173 kişinin de sağlığına kavuştuğu belirtildi. Toplam vaka sayısının 126 bin 441 olduğu aktarılan açıklamada, iyileşenlerin sayısının 123 bin 475'e ulaştığı kaydedildi. Ülkede bugüne kadar 216 kişi virüs sebebiyle yaşamını yitirdi. Avrasya ülkelerinde COVID-19 vakaları artmaya devam ediyor Moldova Sağlık, Çalışma ve Sosyal Koruma Bakanlığından yapılan açıklamaya göre, son 24 saatte COVID-19 vaka sayısı 691 artarak 56 bin 579, yaşamını yitirenlerin sayısı ise 13 artışla 1366'ya yükseldi. Virüsten 480 kişinin iyileşmesiyle sağlığına kavuşanların sayısı da 40 bin 955'e ulaştı. Ülkede 14 bin 258 COVID-19 hastasının tedavisi sürüyor. Ülkede nisan ayında 100'ün altında seyreden günlük vaka sayısı mayıs sonunda 200'ü geçmiş, haziranın ortasında 500'e yaklaşmış, haziranın sonuna doğru ise düşüşe geçmişti. Temmuz ayı ortasında tekrar yükselmeye başlayan günlük vaka sayısında 3 gün önce 1022 vakanın görülmesiyle rekor yaşanmıştı. Belarus'ta vaka sayısı 80 bini geçti Belarus Sağlık Bakanlığından yapılan açıklamaya göre, son 24 saatte COVID-19 vaka sayısı 443 artarak 80 bin 295'e, hayatını kaybedenlerin sayısı 6 artışla 857'ye çıktı. Virüs tedavisi gören 91 kişi sağlığına kavuştu ve böylece iyileşen sayısı 75 bin 239 oldu. 4 bin 199 COVID-19 hastasının tedavisinin sürdüğü ülkede, nisan ayı sonunda 900'ün üzerine çıkan günlük vaka sayısı mayıs ayında bine yaklaşmış, haziran ayında düşüşe geçmiş, ağustosta 100'ün altında görülmüştü. Eylül başında yeniden yükselmeye başlayan günlük vaka sayısı, 3 gündür yeniden 400'ün üzerinde görülüyor. Özbekistan Özbekistan Sağlık Bakanlığından yapılan açıklamada, ülkede COVID-19 vaka sayısının 191 artarak 58 bin 612'ye, virüsten ölenlerin sayısının ise 1 artışla 477'ye çıktığı bildirildi. Açıklamada, iyileşenlerin sayısının 281 artarak 55 bin 281 olduğu ve şimdiye kadar virüs tespit edilen hastaların yüzde 94'ünün iyileştiği aktarıldı. Ülkedeki hastanelerde 2 bin 851 hastanın ise tedavisi sürüyor. Karantina tedbirlerinin 15 Ağustos'tan itibaren aşamalı olarak gevşetildiği Özbekistan'da, ağustos ayının sonundan başlayarak 300'ün altında seyreden günlük vaka sayısı, geçen ay yükselişe geçmiş ve 10 Eylül'de 700'ün üzerine çıkmıştı. Tacikistan Tacikistan Sağlık ve Sosyal Koruma Bakanlığından yapılan açıklamaya göre, son 24 saatte ülkede vaka sayısı 40 artarak 9 bin 935'e, virüsten ölenlerin sayısı ise 1 artışla 78'e çıktı. Son 24 saatte taburcu edilenlerin sayısı 42 artarak 8 bin 749'a yükseldi. COVID-19 kaynaklı 77 ölümün gerçekleştiği ülkede 1109 kişinin tedavisi sürüyor. Kanada’da COVID-19 vaka sayısı 166 bini geçti Kanada Federal Sağlık Bakanlığı verilerine göre, ülke genelinde COVID-19 vaka sayısında son bir haftada 13 bin 643 artış kaydedildi. Bu verilere göre bir hafta önce 152 bin 704 olan vaka sayısı 166 bin 347’ye yükseldi. Bu arada Kanada genelindeki sağlık kuruluşlarında tedavileri devam eden COVID-19 hastalarından son bir haftada 175 kişi daha yaşamını yitirdi. Bu artışla ülkede COVID-19’dan ölenlerin sayısı 9 bin 305’den 9 bin 480’ye çıktı. Kanada genelindeki sağlık tesislerinde bugüne kadar toplam 7 milyon 563 bin 615 kişiye COVID-19 testi uygulandı. COVID-19 salgınında ikinci dalgayla mücadele eden Kanada’da eyaletler arasındaki en yüksek vaka ve ölüm sayısı Quebec eyaletinde kaydedildi. Nunavut eyaletinde ise salgının başladığı günden bugüne kadar hiçbir vaka ya da ölüm saptanmadı. İtalya COVID-19'dan ölenlerin sayısı 36 bine yaklaştı İtalya Sağlık Bakanlığının günlük açıkladığı verilere göre, son 24 saatte 2 bin 578 kişiye COVID-19 tanısı konuldu. Salgın başından bu yana virüs kapan kişi sayısı toplam 325 bin 329'a çıktı. Aktif COVID-19 hasta sayısı da 57 bin 429'a yükselirken, yoğun bakımda tedavi görenlerin sayısı da 303'e ulaştı. Hayatını kaybedenlerin sayısı ise son 24 saatte 18 artarak 35 bin 986'ya yükseldi. İyileşenlerin sayısı ise 231 bin 914 oldu. Fas, Kuveyt ve Ürdün'de COVID-19 kaynaklı can kayıpları arttı Fas Sağlık Bakanlığı, COVID-19 salgınında 37 kişinin daha vefat ettiğini, 2 bin 44 yeni vaka tespit edildiğini, 2 bin 349 kişinin ise iyileştiğini duyurdu. Son verilerle Fas'ta toplam can kaybı 2 bin 330'a, vaka sayısı 133 bin 272'ye, sağlığına kavuşanların sayısı da 111 bin 36'ya ulaştı. Kuveyt Kuveyt Sağlık Bakanlığı, yaptığı yazılı açıklamayla son 24 saatte COVID-19 nedeniyle 4 kişinin vefat ettiğini, 567 kişide virüs tespit edildiğini, 605 kişinin de iyileştiğini duyurdu. Ülkede toplam can kaybının 624'e, vaka sayısının 107 bin 25'e çıktığı kaydedilen açıklamada, sağlığına kavuşan kişi sayısının ise 99 bin 40 olduğu ifade edildi. Ürdün Ürdün Sağlık Bakanlığından yapılan yazılı açıklamada, COVID-19 nedeniyle 13 kişinin daha vefat ettiği, 891 yeni vaka tespit edildiği, 139 kişinin ise iyileştiği belirtildi. Son verilerle toplam can kaybı 101'e, vaka sayısı 15 bin 640'a ve sağlığına kavuşanların sayısı 5 bin 245'e ulaştı. Fransa'da son 24 saatte 12 bin 565 yeni COVID-19 vakası saptandı Fransa Halk Sağlığı Kurumundan yapılan açıklamaya göre, 32 kişinin daha yaşamını yitirmesiyle can kaybı 32 bin 230'a ulaştı. Ülkede virüs bulaşan kişi sayısı son 24 saatte 12 bin 565 artışla 619 bin 190'a yükseldi. Hastanelerde son 7 günde 4 bin 264 kişi tedavi altına alındı, bunlardan 893'ü yoğun bakımda yatıyor. COVID-19 testlerinin pozitif çıkma oranı ise yüzde 8,2'ye ulaştı. Ülkede yoğun bakımdaki hasta sayısında yaşanan artışla salgının seyri kötüleşmeye devam ediyor. Fransa'da dün kayıtlara geçen 16 bin 972 vakayla, salgının başlangıcından bu yana en yüksek günlük vaka sayısı kaydedilmişti. Son Güncelleme: 4 Ekim 2020 Pazar 19:16
Irak'ta 52 kişi daha koronavirüsten öldü. Irak'ta yeni tip koronavirüs (COVID-19) nedeniyle hayatını kaybedenlerin sayısı 52 artarak 9 bin 399'a yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 52 kişi daha yaşamını yitirdi ve 3 bin 210 yeni vaka tespit edildi. Son verilerle virüs kaynaklı can kaybı 9 bin 399'a, vaka sayısı da 379 bin 141'e çıktı. İyileşen hasta sayısı ise 307 bin 482'ye ulaştı. Son Güncelleme: 4 Ekim 2020 Pazar 15:15
Trump'ın Özel Kalem Müdürü Luna'da COVID-19 tespit edildi. ABD Başkanı Donald Trump’ın Özel Kalem Müdürü Nicholas Luna, yeni tip koronavirüse (COVID-19) yakalandı.. ABD medyasındaki haberlerde, kişisel yardımcısı olarak sürekli Trump’a eşlik eden Luna’nın, Trump’ta COVID-19'a rastlanmasından sonra yaptırdığı test sonucunun pozitif çıktığı kaydedildi. Donald Trump’ın ekibinden, yakın danışmanı Hope Hicks, Beyaz Saray Danışmanı Kellyanne Conway, kampanya menajeri Bill Stepien ve en son kampanya danışmanı olarak görev yapan eski New Jersey Valisi Chris Christie de COVID-19 testlerinin pozitif çıktığını açıklamıştı. Koronavirüse yakalanan Trump'ın destekçileri sokaklara döküldü Son Güncelleme: 4 Ekim 2020 Pazar 15:13
Gazze Şeridi'ndeki birçok kentte camiler yeniden ibadete açıldı. Gazze Şeridi'nde yeni tip koronavirüs (COVID-19) tedbirleri kapsamında bir aydan fazla süredir kapalı olan camiler yeniden ibadete açıldı.. Gazze'deki Filistin Vakıflar ve Din İşleri Bakanlığı tarafından alınan kararın ardından Gazze Şeridi'nin orta kesiminde yer alan kentler ile Refah ve Han Yunus'taki Filistinliler namazlarını camilerde eda etti. COVID-19 vakalarının yoğunlukta görüldüğü Gazze kenti ve kuzey illerde ise camilerin hala kapalı olduğu belirtildi. Han Yunus Vakıflar Müdürü Muhammed el-Galeban, yaptığı açıklamada, camilere gelen Filistinlilerin COVID-19 tedbirlerine dikkat ettiğini söyledi. [Fotoğraf: AA] Galeban, Bakanlığa bağlı komitelerin, düzenli olarak camileri dezenfekte ettiğini ifade etti. Bakanlık, dün yaptığı açıklamada, camilerin sadece farz namazlar için açık olacağını bildirmişti. Gazze Şeridi'nde karantina merkezlerinin dışında ilk COVID-19 vakasının tespit edilmesinin ardından 24 Ağustos'ta başlayan sokağa çıkma yasağı devam ediyor. Yasağa rağmen Gazze'deki yerleşim bölgelerinde COVID-19 vakalarındaki hızlı artış dikkati çekiyor. Son Güncelleme: 4 Ekim 2020 Pazar 15:18
Suudi Arabistan'da son 24 saatte 25 kişi koronavirüsten öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı bir günde 25 artarak 4 bin 875'e yükseldi.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 25 kişi yaşamını yitirdi ve 390 yeni vaka tespit edildi. Son verilerle virüs kaynaklı can kaybı 4 bin 875'e, vaka sayısı da 336 bin 387'ye çıktı. Ülkede sağlığına kavuşan hasta sayısı ise 511 artarak 321 bin 485 oldu. Son Güncelleme: 4 Ekim 2020 Pazar 14:52
ABD'de 665 kişi daha koronavirüsten öldü. ABD'de koronavirüs nedeniyle hayatını kaybedenlerin sayısı son 24 saatte 665 artarak 214 bin 280'e yükseldi.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 41 bin 968 artışla 7 milyon 601 bin 182'ye ulaştı. Virüs nedeniyle yaşamını yitirenlerin sayısı 665 artarak 214 bin 280'e yükseldi. Ülkede iyileşenlerin sayısı 4 milyon 819 bine yaklaşırken, yapılan test sayısı da 110 milyon 528 bini geçti. Eyaletlere bakıldığında 829 bin 744 vakayla California listenin başında bulunuyor. Bunu 802 bin 180 vakayla Texas ve 714 bin 591 vakayla Florida takip ediyor. Ölü sayısında ise New York eyaleti 33 bin 290 can kaybıyla ilk sıradakini yerini koruyor. ABD'yi, en fazla vaka görülen ülkeler sıralamasında 6 milyon 560 bine yakın vakayla Hindistan ve 4 milyon 906 binin üzerinde vakayla Brezilya izliyor. Son Güncelleme: 4 Ekim 2020 Pazar 14:49
Danimarka yaklaşık 1 milyon vizonu öldürecek. Danimarka, koronavirüsün yayılım hızını artırdıkları gerekçesiyle ülkedeki 1 milyona yakın vizonun itlaf edileceğini duyurdu.. Konuya ilişkin açıklamayı Danimarka Çevre ve Gıda Bakanı Mogens Jensen yaptı. Jensen, ülkedeki 41 vizon çiftliğinde koronavirüs vakalarının görüldüğünü; 20 ayrı çiftliğin de salgından etkilenmiş olabileceğini ifade etti. Bu çiftliklerdeki toplam vizyon sayısının yaklaşık 1 milyon olduğunu belirten Jensen, "Odaklandığım kısım, vizon çiftliklerinin insanlar için enfeksiyon riski oluşturmamasıdır. Hükümet vizonların itlaf edilmesine karar verdi." diye konuştu. İspanya'da da mayıs ayında, aynı sebeple 93 bin vizonun itlaf edilmesi kararlaştırılmıştı. Hollanda’da vizon çiftlikleri COVID-19 sebebiyle kapanıyor Son Güncelleme: 4 Ekim 2020 Pazar 14:35
Koronavirüse yakalanan Trump'ın destekçileri sokaklara döküldü. ABD Başkanı Trump, COVID-19'a yakalanmasının ardından, tedavisi devam ederken ilk kez video mesaj yayımladı. Başkanın taraftarları ise hastane önünde toplanarak destek mesajları verdi.. ABD Başkanı Donald Trump'ın koronavirüse yakalanmasının ardından ülkenin birçok eyaletinden yüzlerce kişi, Başkanın tedavi gördüğü hastanenin önüne gelerek destek mesajları paylaştı. Destekçilerden biri, "Başkan şu anda koronavirüs nedeniyle zor zamanlar geçiriyor. Biz onun için güçlü duruyoruz; onun bizim için güçlü durduğu gibi." ifadelerini kullanırken bir diğeri ise, "Siyah ya da beyaz olmanız önemli değil. Bütün hayatlar önemlidir. Başkana ırkçı diyenler var. Başkan ırkçı değil, ırkçılıkla Trump'ı bağdaştıramazsınız." diye konuştu. Gösteri sırasında şüpheli paket tespit edilince alan kısa süreliğine boşaltıldı. Paket temiz çıkınca taraftarları gösteriye devam etti. Kamera: Ali Çilesizoğlu Son Güncelleme: 5 Ekim 2020 Pazartesi 07:38
İran'da 211 kişi daha koronavirüsten öldü. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 211 artarak 26 bin 957 oldu.. Sağlık Bakanlığı Sözcüsü Sima Sadat Lari, yaptığı açıklamada COVID-19 salgını nedeniyle son 24 saatte 211 kişinin daha hayatını kaybettiğini ve 3 bin 653 yeni vaka tespit edildiğini belirtti. Lari, böylece virüs kaynaklı toplam can kaybının 26 bin 957'ye, vaka sayısının da 471 bin 772'ye çıktığını aktardı. Virüse yakalanan hastalardan 4 bin 154'ünün durumunun ağır olduğunu söyleyen Lari, şu ana kadar iyileşenlerin sayısının da 389 bin 966'ya ulaştığı bilgisini verdi. Lari, ülkede toplam 4 milyon 123 bin 173 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletten 27'sinin "kırmızı" ve 4'ünün de "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidildi. Son Güncelleme: 4 Ekim 2020 Pazar 11:20
İran'ın başkenti Tahran'da vaka artışları kısıtlamaları geri getirdi. İran'da şubattan bu yana inişli çıkışlı bir seyir izleyen yeni tip koronavirüs (Kovid-19) vakaları eylül ayının sonlarına doğru en üst seviyelere çıkınca başkent Tahran'da kısıtlamalar geri geldi.. Tahran'da dün hayata geçirilen kısıtlamalar kapsamında üniversiteler, okullar, dini medreseler, camiler, sinema ve tiyatro salonları, müzeler, toplantı salonları, kuaförler, güzellik salonları, spor salonları, kafeler, hayvanat bahçeleri, eğlence merkezleri ve yüzme havuzları bir hafta süreyle kapalı olacak. Ülke genelinde COVID-19'la ilgili kararlar valiliklere bırakıldığı için şu ana kadar Tahran dışında Elburz, Kum ve Kazvin eyaletlerinde de salgını önlemek için kısıtlamaya gidildi. Tahran Koronavirüsle Mücadele Kurulu Başkanı Ali Rıza Zali, konuyla ilgili olarak sürekli uyarılarda bulundu ve başkentte salgının üçüncü dalgasının yaşandığını bu nedenle tüm eğitim öğretim faaliyetlerinin durdurulmasını, sosyal, kültürel ve dini toplantıların ertelenmesini ve birçok işletmenin de kapatılmasını istemişti. Zali, konuyla ilgili Tahran Valisi Enuşirvan Muhsini Bendpey'e mektup yazarak yasakların hayata geçirilmesini talep etmişti. Tahran İl Meclis Başkanı Muhsin Haşimi ise bugün yaptığı açıklamada 1 haftalık sürenin yetersiz olduğunu belirterek, tedbirlerin etkili olabilmesi için kısıtlama süresinin 2 haftaya çıkarılmasını istedi. Şehir Konseyi Sağlık Komitesi Başkanı Nahid Hüdakeremi de Haşimi'ye destek vererek başkentteki vakaların çok yüksek olması nedeniyle 1 haftanın az olduğunu söyledi. Koronayla Mücadele Kurulu Bilim Komitesi Üyesi Dr. Mesud Muradi, vakalardaki artış nedeniyle hastanelerde yer kalmadığını ve ciddi tedbirler alınmazsa vaziyetin çok daha kötü olacağı uyarısında bulunmuştu. Salgın tedbirleri uygulamaya geçti ancak şehir merkezindeki ana caddeler, meydanlar ve noktalarda kalabalığın azalmadığı ve sağlık kurallarına eskisi kadar riayet edilmediği görülüyor. Yetkililerin çağrılarına uyulmadığı ve sağlık protokollerine riayet edilmediği için Cumhurbaşkanı Hasan Ruhani, hafta içinde yaptığı açıklamada bundan sonra kurallara uymayanlara ceza vereceklerini söyledi. Kısıtlama kararının ardından camiler, sinema ve tiyatro salonları, okullar, kafeler, güzellik merkezleri ve toplantı merkezlerinin kapalı olduğu görüldü. Vaka sayıları son aylarda arttı İran'da nisan ortalarında düşüşe geçen günlük vaka sayıları ve can kayıpları, tedbirlerin gevşetilmesinin ardından ve bazı eyaletlerde sosyal mesafe kurallarına uyulmaması nedeniyle son aylarda yeniden artmıştı. Ülkede günlük vaka sayısı 22 Eylül'de 3 bin 712 ve 1 Ekim'de 3 bin 825 ile zirve yapmıştı. Başkentte salgının başından eylül ayının sonuna kadar toplam 12 bin kişi hayatını kaybetti ve günlük can kaybı da 90'a kadar çıktı. Başkent Tahran da uzun süredir "kırmızı bölge" olarak adlandırılan yüksek riskli bölgeler arasında başı çekiyor. Son Güncelleme: 4 Ekim 2020 Pazar 10:57
İsrail'de karantina nedeniyle 200 binden fazla kişi işsiz kaldı. İsrail'de yeni tip koronavirüs nedeniyle 18 Eylül'de başlatılan karantina nedeniyle 200 binden fazla kişi işsizlik ödeneği başvurusunda bulundu.. İsrail Ulusal İstihdam Servisi'nden yapılan yazılı açıklamaya göre, yeni tip koronavirüs (COVID-19) nedeniyle başlatılan karantina nedeniyle 18 Eylül'den bu yana 207 bin 191 kişi işsizlik ödeneği başvurusunda bulundu. Bu verilerle ülkedeki işsiz sayısı, 595 bini ücretsiz izne ayrılanlar olmak üzere toplam 936 bine yükseldi. İsrail yönetimi, COVID-19 vakalarındaki sert yükseliş nedeniyle 18 Eylül'den başlayarak 3 haftalığına karantina kararı almıştı. Vaka sayısı 265 bini geçti Sağlık Bakanlığının verilerine göre, İsrail'de COVID-19 vaka sayısı 265 bini geçerken, 1692 kişi virüs nedeniyle hayatını kaybetti. Son Güncelleme: 4 Ekim 2020 Pazar 10:45
Türk şirketleri Özbekistan’ın Zamin bölgesini 4 mevsim turizme kazandıracak. Özbekistan'da deniz seviyesinden 2 bin 500 metre yükseklikte bulunan, iklimi ve doğasıyla ünlü Zamin bölgesi, Türk şirketlerinin katkısıyla 4 mevsim turizm bölgesine dönüştürülecek.. Zamin Belediye Başkan Yardımcısı İsmadiyar Aralov, ikliminden ve çam ormanlarından dolayı İsviçre'ye benzetilen ve deniz seviyesinden 2 bin 500 metre yükseklikteki Zamin'in, mayıs-ağustosta sıcaklıklardan kaçanlar tarafından en çok tercih edilen bölge olduğunu söyledi. Zamin'in 4 mevsim turizmin geliştirilmesi için tüm imkanlara sahip olduğunu vurgulayan Aralov, iki büyük şehir Taşkent ile Semerkant arasında yer alan bölgenin Tacikistan'la sınırda, Kazakistan’la ise yakın mesafede bulunmasının da turizmin geliştirilmesi açısından bir avantaj olduğu değerlendirmesinde bulundu. Aralov, Özbekistan Turizmi Geliştirme Devlet Komitesinde danışman olarak görev yapan Sadık Badak'ı bölgeye davet ettiklerini aktararak, Badak’ın yaptığı incelemelerin ardından Zamin’in 4 mevsim turizme kazandırılması konusunda çok önemli fikirler verdiğini vurguladı. "Bölgede birçok tesis inşa edilecek" Aralov, bu kapsamda çalışmalara başladıkları bilgisini paylaşarak, "Türkiye, turizm konusunda büyük bir deneyime sahip. Bunu dikkate alarak, bölgenin 4 mevsim turizme kazandırılması konusunda birlikte çalışmak için bir Türk şirketini tercih ettik." dedi. Bu Türk şirketiyle yaptıkları ortak çalışma sonucunda toplam tutarı 300 milyon dolar olan "ana planın" hazırlandığını belirten Aralov, projenin toplam 700 hektarlık alanı kapsadığını dile getirdi. Aralov, bu projeye göre bölgede dağ, spor, sağlık, yayla, kayak ve gastronomik turizmin geliştirilebileceğini, bölgede aralarında teleferik, kayak merkezi, golf sahası, açık ve kapalı spor tesisleri ile çok sayıda otelin de bulunduğu birçok tesisin inşa edileceğini kaydetti. Ziyaretçi sayısı 300 binden 1,5 milyona çıkabilecek Aralov, halen 10’a yakın otel ve 100’den fazla konuk evinin bulunduğu Zamin’de, söz konusu projenin gerçekleştirilmesi sonucunda yıllık yaklaşık 300 bin olan ziyaretçi sayısının 1,5 milyona ulaşabileceğine işaret etti. Bölgenin 12 ay boyunca ziyaretçilere hizmet vereceğinin altını çizen Aralov, yol, kanalizasyon, elektrik ve doğal gaz teminine ilişkin altyapı çalışmalarının sürdüğünü bildirdi. Aralov, Türkiye'de geçen yıl projenin tanıtımını yaptıklarını ve büyük ilgiyle karşılaştıklarını kaydetti. Son Güncelleme: 4 Ekim 2020 Pazar 10:28
Rusya'da koronavirüs vaka ve ölümleri artıyor. Rusya'da yeni tip koronavirüs (COVID-19) tespit edilenlerin sayısı 1 milyon 215 bin 1'e, ölü sayısı 21 bin 358'e çıktı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 10 bin 499 kişide daha virüs tespit edildi ve bugüne kadarki vaka sayısı 1 milyon 215 bin 1'e yükseldi. Artan günlük vakalar ise "mayıs ortasından bu yana en yüksek seviyeye" yeniden ulaştı. Ülkede son 24 saatte sağlığına kavuşanların sayısı 3 bin 284 artarak 979 bin 143'e, ölü sayısı ise 107 artarak 21 bin 358'e çıktı. Rusya genelinde vaka sayısındaki günlük artış oranı yüzde 0,8’den yüzde 0,9’a çıkarken, yeni vakaların yüzde 27,8’inde salgın belirtileri görülmedi. Toplam test sayısı 47 milyon 600 bini geçti Başkent Moskova’da son 24 saatte vaka sayısı 3 bin 327 artarak 303 bin 940’a, hayatını kaybedenler ise 29 artışla 5 bin 343’e çıktı. Rusya İnsan Sağlığı ve Tüketici Haklarını Koruma Servisi de son 24 saatte 436 bin COVID-19 testinin yapılmasıyla şimdiye kadar test sayısının 47 milyon 600 bini aştığını bildirdi. Rusya'da, ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Son Güncelleme: 4 Ekim 2020 Pazar 09:47
Belçika'da günlük vaka sayısı 2 bine yaklaştı. Belçika'da yeni tip koronavirüse (COVID-19) yakalananların sayısı artarak günlük ortalama 1913 oldu.. Ulusal Halk Sağlığı Enstitüsünün verilerine göre, ülkede son haftalardaki vaka artış eğilimi devam etti. Haftalık vaka sayılarının günlük ortalamasını veren enstitünün istatistiklerinde, 24-30 Eylül haftasındaki günlük ortalama vaka sayısı, bir önceki haftaya göre yüzde 20 artışla 1913 olarak kayıtlara geçti. Son artışla 11,4 milyon nüfuslu ülkede, salgının başından bu yana tespit edilen vaka sayısı 127 bin 623'e yükseldi. Bu kişilerden 10 bin 44'ü ise hayatını kaybetti. Belçika'da bugüne kadar yaklaşık 3,4 milyon test yapıldı. Şu anda hastanelerde tedavi altında bulunan COVID-19 hasta sayısı ise 818'e çıktı. Bu kişilerden 184'ü yoğun bakımda bulunuyor. Son Güncelleme: 4 Ekim 2020 Pazar 09:38
Hindistan'da 940 kişi daha koronavirüsten öldü. Hindistan'da yeni tip koronavirüs (COVID-19) salgınında son 24 saatte 940 kişi hayatını kaybetti.. Hindistan Sağlık Bakanlığından yapılan açıklamaya göre, ülkede COVID-19'dan ölenlerin sayısı 101 bin 782'ye yükseldi. Hindistan'da son 24 saatte 75 bin 829 yeni COVID-19 vakası tespit edildi, toplam vaka sayısı 6 milyon 549 bin 373'e çıktı. Ülkede, şimdiye kadar virüse rastlanan 5 milyon 509 bin 966 kişi iyileşti. COVID-19 verilerinin derlendiği "Worldometer" internet sitesine göre, Hindistan, "dünyada en fazla vaka görülen 2'nci ülke" konumunda bulunuyor. Son Güncelleme: 4 Ekim 2020 Pazar 06:26
Afrika'da vaka sayısı 1 milyon 514 bini aştı. Afrika kıtasında, koronavirüs tespit edilen kişi sayısı 1 milyon 514 bini geçti.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde COVID-19 bulaşan kişi sayısı 1 milyon 514 bin 844'e ulaştı. Virüs nedeniyle hayatını kaybedenlerin sayısı da 36 bin 399’a yükseldi. Kıtada tedavisi süren 225 bin 89 vaka bulunurken 1 milyon 253 bin 356 kişi virüsü yenmeyi başardı. Bugüne kadar COVID-19 kaynaklı en fazla can kaybı 16 bin 938 ile Güney Afrika, 5 bin 970 ile Mısır, 2 bin 293 ile Fas'ta görüldü. En fazla COVID-19 vakasının görüldüğü üç ülke 679 bin 716 ile Güney Afrika, 131 bin 228 ile Fas ve 103 bin 575 ile Mısır oldu. Morityus'ta aktif COVID-19 vakası kalmazken Seyşeller ve Eritre'de COVID-19'a bağlı ölüm rapor edilmedi. Son Güncelleme: 4 Ekim 2020 Pazar 05:07
Suudi Arabistan'da umre ziyaretleri başladı. Suudi Arabistan yönetiminin koronavirüs nedeniyle 6 ay ara verdiği umre ziyaretleri yeniden başladı.. Suudi Arabistan'ın Mekke kentindeki Mescid-i Haram ve Medine'deki Mescid-i Nebevi İşleri (Harameyn) Başkanlığının Twitter hesabından yapılan yazılı açıklamada, umrecilerin COVID-19 tedbirleri altında ulaştığı belirtildi. Suudi Arabistan, COVID-19 nedeniyle 6 ay ara verilen ve bugün yeniden başlayacak olan umre ziyaretleri için birtakım tedbirler alınacağını 29 Eylül'de duyurmuştu. COVID-19 tedbirleri kapsamında Kabe ve Haceru'l Esved çevresine konulan barikatın orada kalmaya devam edeceği, umrecilerin Kabe ve Haceru'l Esved'e ulaşmasının ve dokunmasının engelleneceği, Kabe'nin de içinde bulunduğu Mescid-i Haram'ın günde 10 kez dezenfekte edileceği belirtilmişti. Umrecilere zemzem suyunun kapalı kutular içinde verileceği, COVID-19 belirtisi gösteren umreciler için de karantina odaları hazırlandığı bilgisi paylaşılmıştı. Hac ibadeti Suudi Arabistan'da yaşayanlarla sınırlı tutuldu İçişleri Bakanlığı kaynakları, 23 Eylül'de yaptıkları açıklamada, ülke içinden umre yapmak isteyenler için 4 Ekim'den itibaren Mekke'de, Kabe'nin de içinde bulunduğu Mescid-i Haram'ın yüzde 30'luk kapasiteyle (günlük 6 bin kişi için) açılacağını, 18 Ekim'den itibaren ise Mescid-i Haram ile Mescid-i Nebevi'deki Ravza-i Şerif'in yüzde 75 kapasiteyle ülke içinden ziyaretçileri kabul edeceğini aktarmıştı. Kasım ayının başından itibaren ise yurt içi ile yurt dışından umre ve ibadet için gelenlerin kabul edilmeye başlanacağını belirten kaynaklar, bu aşamada Mescid-i Haram ve Mescid-i Nebevi'nin COVID-19 önlemleri alınarak tam kapasiteyle ibadete açılacağını ifade etmişti. COVID-19 salgını nedeniyle bu yıl hac ibadeti sadece Suudi Arabistan'da yaşayanlarla sınırlı tutulmuş, yurt dışından hacı adayı kabul edilmemişti. Son Güncelleme: 4 Ekim 2020 Pazar 05:47
Tunus'ta koronavirüse karşı yeni tedbirler alındı. Tunus Başbakanı Hişam el-Meşişi, koronavirüsün yayılmasını önlemek amacıyla yeni tedbirler uygulamaya konulduğunu açıkladı.. Konuyla ilgili resmi televizyon kanalından açıklama yapan Tunus Başbakanı Hişam el-Meşişi, COVID-19'un yayılmasını önlemek amacıyla 2 hafta sürecek yeni tedbirler uygulayacaklarını söyledi. Meşişi, tüm vatandaşların kapalı kamusal alanda ve toplu taşıma araçlarında maske kullanmasının zorunlu hale getirildiğini söyledi. Kültürel, sportif, politik, bilimsel veya ticari nitelikteki tüm gösteri ve toplantıların yanı sıra kamusal ve özel kutlamaların da her yerde yasaklandığını kaydeden Meşişi, sağlık protokollerinin eğitim, öğretim ve sosyal kurumlarda ve halka açık alanlarda katı şekilde uygulanacağını vurguladı. Sağlık protokollerini uygulamayan herhangi bir alanın derhal kapatılacağını ve ihlallerin caydırılmasında gevşeklik gösterilmeyeceğini belirten Meşişi, kapsamlı karantina uygulamasına gidilmeyeceğini söyledi. Son Güncelleme: 4 Ekim 2020 Pazar 01:52
ABD Başkanı Trump: Yakında geri döneceğim. Koronavirüse yakalanan ABD Başkanı Donald Trump, tedavi gördüğü hastaneden halka seslendi. Trump, durumunun iyi olduğunu, yakında geri döneceğini söyledi.. Tedavisi için kaldırıldığı Walter Reed Hastanesinden halka seslenen ABD Başkanı Donald Trump, iyi olduğunu ve yakında döneceğini açıkladı. Hastaneye ilk geldiğinde çok da iyi hissetmediğini ancak şu anda durumunun iyi olduğunu belirten Trump, birkaç gün içinde asıl testlerin yapılacağını açıkladı. Doktorlar, hemşireler ve sağlık çalışanlarına da teşekkür etti. Koronavirüse yakalanan ABD Başkanı Trump'a destek için, tedavi gördüğü hastanenin önünde gösteri düzenleniyor. pic.twitter.com/8vHoJdz2HB — TRT Haber Canlı (@trthabercanli) October 3, 2020 Trump, koronavirüsten korunmak için kendini Beyaz Saray'a kapatma seçeneği olmasına rağmen bunu tercih etmediğini ve yakında işinin başına dönüp seçim kampanyasına devam edeceğini söyledi. Melania Trump'ın sağlık durumu ile ilgili de bilgi veren Trump, Beyaz Saray'da tedavisine devam edildiğini ve durumunun iyi olduğunu açıkladı. pic.twitter.com/gvIPuYtTZG — Donald J. Trump (@realDonaldTrump) October 3, 2020 Trump'ın hastanedeki tedavisi sürerken taraftarları da hastane önünde bir araya geldi. Trump, verilen destekten duyduğunu memnuniyeti destekçilerine teşekkür ederek gösterdi. Gösteri sırasında şüpheli bir paket tespit edilince alan kısa süre boşaltıldı. Paket temiz çıkınca Trump taraftarları gösteriye devam etti. Son Güncelleme: 4 Ekim 2020 Pazar 04:56
İngiltere'de günlük vaka sayısı ilk kez 10 bini aştı. İngiltere'de, son 24 saatte 12 bin 872 kişide koronavirüs tespit edildi. Ülkede, ilk kez 10 binin üzerinde günlük vaka sayısı kaydedildi.. İngiltere Sağlık Bakanlığının verilerine göre, ülkede virüs nedeniyle hayatını kaybedenlerin sayısı son 24 saatte 49 artarak 42 bin 317'ye ulaştı. Ülkede 12 bin 872 yeni vaka tespit edilirken, salgının başından bu yana günlük vaka sayısı ilk kez 10 bini aştı. Toplam vaka sayısı ise 480 bin 17'ye yükseldi. Son 24 saatte 264 bin 979 test yapılırken toplam test sayısı mükerrerler dahil 22 milyon 738 bin 421 oldu. Ülkede COVID-19 nedeniyle 2 bin 428 kişinin hastanede tedavisi sürerken, bunlardan 368'i yoğun bakımda yatıyor. İngiltere'de 29 Eylül'de 7 bin 143 vakanın tespit edilmesiyle salgının başlangıcından beri en yüksek vaka sayısına ulaşılmıştı. 50 bin vaka olmasından korkuluyor Avrupa'da COVID-19'dan en çok ölümün olduğu İngiltere'de vaka sayısı ağustostan itibaren yükselişe geçmişti. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, COVID-19 vakalarının her hafta 2 kat arttığına dikkat çekmişti. Vallance, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısı yapmıştı. Ceza artırıldı Ülkede 24 Eylül'de yürürlüğe yeni önlemler kapsamında, tüm bar ve restoranlar sadece masalara hizmet vermeye ve saat 22.00'den sonrada kapanmaya başlamıştı. Perakende mağazaları, taksiler ve konaklama sektöründeki mekanlarda da maske takmanın zorunlu hale geldiği ülkede, düğünlere katılacak kişi sayısı da 30'dan 15'e düşürülmüştü. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Yeni düzenlemeyle bu yasak spor salonlarındaki takım sporları için de geçerli olacak. Stadyumların 1 Ekim'de kısmen açılmasına ilişkin plan da rafa kaldırıldı. Yeni önlemler kapsamında ayrıca, maske takmama veya 6 kişi kuralına uymamanın cezası 2 katı artırılarak 200 sterline çıkarıldı. Hükümet, bu konuda askerden destek alma seçeneğini de masada tutuyor. Son Güncelleme: 3 Ekim 2020 Cumartesi 22:53
İsrail'de Netanyahu'nun istifası talebiyle gösteriler sürüyor. İsrail'de yeni tip koronavirüs (COVID-19) nedeniyle uygulanan karantinaya rağmen salgınla mücadeledeki başarısızlığı nedeniyle İsrail Başbakanı Binyamin Netanyahu'nun istifası talebiyle gösteriler düzenlendi.. Yediot Ahronot gazetesinin internet sitesinde yayımlanan habere göre, on binlerce kişi başkent Tel Aviv'in de aralarında bulunduğu farklı kentlerde Netanyahu'nun istifası talebiyle gösteri düzenledi. Gösterilere müdahale eden İsrail polisinin, Tel Aviv ve Kfar Saba kentlerinde 13 eylemciyi gözaltına aldığı ve bir kadın göstericiye karşı sertlik uyguladığı aktarıldı. Hayfa kentinde ise Netanyahu yanlıları, protestoculara havai fişek atarak tepki gösterdi. Kanal 12 televizyonunda yer alan haberde ise göstericilerin, karantina nedeniyle ikamet yerlerinden fazla uzaklaşmamaya dikkat ettiği kaydedildi. COVID-19 salgınında ikinci dalganın etkisine giren ve işsizliğin yüzde 20'yi geçtiği İsrail'de 4 ayı aşkın süredir, "salgın sürecini kötü yönettiği" ve hakkındaki yolsuzluk davası nedeniyle Netanyahu'nun istifası için gösteriler düzenleniyor. İsrail yönetimi, COVID-19 salgınını kontrol altına almak için 18 Eylül'de 3 haftalık karantina kararı almıştı. Son Güncelleme: 3 Ekim 2020 Cumartesi 20:45
Fransa'da günlük vaka sayısında yeni rekor. Fransa'da yeni tip koronavirüs vaka sayısı, son 24 saatte 16 bin 972 yeni vaka ile salgının başından bu yana en yüksek seviyesine ulaştı.. Halk Sağlığı Kurumundan yapılan açıklamaya göre, son 24 saatte 49 kişinin daha yaşamını yitirmesiyle can kaybı 32 bin 198'e ulaştı. Ülkede virüs bulaşan kişi sayısı son 24 saatte 16 bin 972 artışla 606 bin 625'e yükseldi. Bu rakam, salgının başından bu yana kaydedilen en yüksek günlük vaka sayısı oldu. Hastanelerde son 7 günde 4 bin 87 kişi tedaviye alındı, bunlardan 849'u yoğun bakımda yatıyor. COVID-19 testlerinin pozitif çıkma oranı ise yüzde 7,9'a çıktı. Ülkede yoğun bakımdaki hasta sayısında yaşanan artışla salgının seyri kötüleşmeye devam ediyor. Fransa'da son olarak 24 Eylül'de kayıtlara geçen 16 bin 96 vakayla, salgının başlangıcından bu yana en yüksek günlük vaka sayısı kaydedilmişti. Son Güncelleme: 3 Ekim 2020 Cumartesi 19:17
Dünya genelinde COVID-19 vaka sayısı 35 milyonu aştı. Dünya genelinde yeni tip koronavirüs (COVID-19) vaka sayısı 35 milyonu geçti.. COVID-19 verilerinin derlendiği "Worldometer" internet sitesine göre, virüse yakalananların sayısı 35 milyon 2 bin 493'e ulaştı. Vakaların en fazla görüldüğü ABD'de 7 milyon 574 bin 651 kişi COVID-19'a yakalandı. ABD'nin ardından en fazla vaka görülen ilk 10 ülke, sırasıyla Hindistan (6 milyon 543 bin 448), Brezilya (4 milyon 882 bin 231), Rusya (1 milyon 204 bin 502), Kolombiya (841 bin 531), Peru (821 bin 564), İspanya (810 bin 807), Arjantin (779 bin 689), Güney Afrika (753 bin 90) ve Güney Afrika (677 bin 833) oldu. Türkiye'de de vaka sayısı 323 bin 14'e ulaştı. Çin'in Vuhan kentinde ortaya çıkan COVID-19, 200'den fazla ülke ve bölgeye yayıldı. Salgın nedeniyle dünya genelinde 1 milyon 35 bin 686 kişi hayatını kaybetti. COVID-19'a yakalanan 26 milyon 36 bin 482 kişi iyileşti, tedavisi süren 7 milyon 930 bin 325 aktif vaka bulunuyor. Son Güncelleme: 3 Ekim 2020 Cumartesi 18:45
İtalya'da 2 bin 844 yeni vaka tespit edildi. İtalya'da yeni tip koronavirüs (COVID-19) salgınında, son 24 saatte 2 bin 844 yeni vaka kaydedildi.. Sağlık Bakanlığının günlük açıkladığı verilere göre, son 24 saatte 2 bin 844 kişiye COVID-19 tanısı konulmasıyla, ülkede ağustos ayında yükselişe geçen yeni vaka eğrisi, bugün en yüksek düzeye ulaştı. Salgın başından bu yana virüs kapan kişi sayısı 322 bin 751 oldu. Aktif COVID-19 hasta sayısı da 55 bin 566'ya yükselirken, yoğun bakımda tedavi görenlerin sayısı da 297'ye ulaştı. Hayatını kaybedenlerin sayısı da son 24 saatte 27 artarak, 35 bin 968'e çıktı. İyileşenlerin sayısı 1247 artarak, 231 bin 217 oldu. Son Güncelleme: 3 Ekim 2020 Cumartesi 18:28
Trump'ın doktoru: Başkan şu anda gayet iyi durumda. Yeni tip koronavirüse (COVID-19) yakalanan ABD Başkanı Donald Trump'ın doktoru Sean Conley, "Başkan Trump'ın durumu bu sabah itibariyle gayet iyi" açıklamasını yaptı.. COVID-19'a yakalanan ve dün Walter Reed Askeri Hastanesine kaldırılan Trump'ın doktoru ABD Başkanı'nın sağlık durumu hakkında bir basın toplantısı düzenledi. Conley, basın toplantısına, "Bu sabah itibarıyla Başkan Trump'ın durumu gayet iyi" sözleriyle başladı. Koronavirüs testinin pozitif çıkmasının ardından hastaneye getirilmesi kararını ilgili tıp ekibiyle istişare halinde kendisinin verdiğini dile getiren Conley, "Başkan'ın buraya getirilmesini tedbir amaçlı olarak biz istedik. Kendisinin hafif öksürüğü ve yorgunluğu var, perşembe ve cuma sabahı ateşi vardı ancak ondan sonra ateşi kalmadı" şeklinde konuştu. "Şu anda oksijen desteğine ihtiyacı yok" Trump'ın oksijen desteği alıp almadığı sorularına net bir yanıt veren Conley, "Başkan şu anda oksijene bağlı değil. Oksijen desteğine ihtiyacı yok şu anda. Hastaneye geldiğinden bu yana oksijene hiç bağlanmadı." bilgisini verdi. Conley, ayrıca Trump'ın oksijen satürasyonunun yüzde 96 olduğunu açıkladı. Diğer doktorlarla birlikte Trump'a uygulanan tedaviden de bahseden Conley, "Remdesivir" adlı ilacın yanı sıra kendisine özel bir "antikor kokteyli" verildiğini belirtti. Kaç günde hastaneden çıkacağı belli değil Trump'ın Özel Kalemi Mark Meadows ile birlikte Başkanlıkla ilgili işlerini yürütmeye devam ettiğini vurgulayan Conley, "Kendisine COVID-19'la ilgili uluslararası protokolleri ve onun ötesini uyguluyoruz. Kaç günde hastaneden çıkacağını söylemek şu anda pek mümkün değil" ifadesini kullandı. Başkan Trump'ın şu anda nefes alma zorluğu yaşamadığını kaydeden Doktor Conley, "Kendisi 74 yaşında bir erkek ve biraz kilolu, buna bağlı durumları her an kontrol ediyoruz. Onun dışında gayet sağlıklı" yorumunu yaptı. Trump'ın eşi Melania Trump'ın durumuna da değinen Conley, "First Lady çok iyi durumda, o sebeple buraya gelmesine gerek yoktu" dedi. Beyaz Saray yetkilisinden dikkat çeken açıklama Öte yandan adının açıklanmasını istemeyen bir Beyaz Saray yetkilisi, Beyaz Saray'ı takip eden muhabirlere Trump'ın sağlık durumuna ilişkin bir açıklama yaptı. Söz konusu yetkili, açıklamasında, "Başkan'ın temel fonksiyonlarının son 24 saatteki durumu çok endişe vericiydi ve bu bakımdan önümüzdeki 48 saat onun bakımı noktasında çok önemli olacak. Tam iyileşme sürecine ilişkin yolumuz henüz tam açık değil" ifadesini kullandı. Trump'ın doktorunun açıklamasından sonra yapılan bu ilave açıklama dikkati çekti. Perşembeyi cumaya bağlayan gece COVID-19'a yakalandığını Twitter hesabından duyuran Trump, dün başkent Washington DC'ye yarım saatlik mesafede Maryland eyaletinde bulunan Walter Reed Askeri Hastanesine kaldırılmıştı. Son Güncelleme: 3 Ekim 2020 Cumartesi 18:16
Dünyada iyileşenlerin sayısı 26 milyonu geçti. Dünya genelinde yeni tip koronavirüse (COVID-19) yakalandıktan sonra sağlığına kavuşanların sayısı 26 milyonu aştı.. COVID-19 vakalarına ilişkin verilerin derlendiği "Worldometer" internet sitesine göre, dünyada virüs bulaşan 26 milyon 22 bin 257 kişi iyileşti. En fazla hastanın iyileştiği ilk 5 ülke şöyle sıralandı: Hindistan (5 milyon 501 bin 813), ABD (4 milyon 782 bin 593), Brezilya (4 milyon 232 bin 593), Rusya (975 bin 859) ve Kolombiya (753 bin 953). Türkiye'de de virüs bulaşan 283 bin 868 kişi sağlığına kavuştu. Çin'in Hubey eyaletine bağlı Vuhan kentinde ortaya çıkan ve dünyaya yayılan COVID-19 salgınında vaka sayısı dünya genelinde 34 milyonu geçerken 1 milyon 35 binden fazla kişi virüs nedeniyle hayatını kaybetti. Son Güncelleme: 3 Ekim 2020 Cumartesi 18:03
ABD'li yetkiliden Türkiye'nin Doğu Akdeniz meselesinin çözümünde attığı adımlara övgü. ABD Dışişleri Bakanlığı Avrupa ve Avrasya'dan Sorumlu Müsteşar Yardımcısı Büyükelçi Reeker, "Doğu Akdeniz'de olumlu bir ivme görüyoruz. Türkiye'nin Yunanistan ile istikşafi görüşmelere geri dönme yolunda doğru adımlar attığını düşünüyoruz" dedi.. ABD Dışişleri Bakanlığı Avrupa ve Avrasya'dan Sorumlu Müsteşar Yardımcısı Büyükelçi Philip Reeker, Doğu Akdeniz'de yükselen gerilimin ardından Türkiye ile Yunanistan arasında varılan diyalog kararını övdü. Reeker, İstanbul ve Ankara'daki resmi temasları sırasında Doğu Akdeniz meselesi, Türkiye-ABD ilişkileri ve İncirlik Üssü'ne ilişkin değerlendirmelerde bulundu. NATO müttefikleri ABD ve Türkiye'nin, hayati güvenlik ortakları olarak uzun ve güçlü bir geçmişe sahip bulunduğunu belirten Reeker, Doğu Akdeniz ve bu geniş bölgeyle birlikte Türkiye-ABD ilişkisinin önemini, yaptığı son ziyaretlerde de açıkça ortaya koyan ABD Dışişleri Bakanı Mike Pompeo'nun, kendisini bu ziyaret için görevlendirdiğini bildirdi. Reeker, Türkiye'deki temasları kapsamında bugün Cumhurbaşkanlığı Sözcüsü İbrahim Kalın ile görüştü. ABD'li yetkili, pazartesi günü de diğer Türk yetkililerle görüşeceğini, böylelikle Pompeo'nun son ziyaretini, ikili ilişkilerdeki önemli konuları ve şu anda gündemde yer alan bölgesel sorunları gözden geçirme fırsatı bulacaklarını dile getirdi. Reeker, Doğu Akdeniz konusuna ilişkin, "Doğu Akdeniz'de olumlu bir ivme görüyoruz. Türkiye'nin Yunanistan ile istikşafi görüşmelere geri dönme yolunda doğru adımlar attığını düşünüyoruz. Riskleri ve gerginliği azaltmak için bunu birlikte masaya oturarak yapma fırsatı var" dedi. Reeker, Türkiye ile Yunanistan arasındaki gerilime işaret edilerek, ABD Dışişleri Bakanı Pompeo'nun, geçen haftalarda Güney Kıbrıs Rum yönetimini (GKRY) ziyaret edip Kuzey Kıbrıs Türk Cumhuriyeti'ne (KKTC) gitmediğinin hatırlatılması üzerine, "Bölgedeki tüm dostlarımız ve ortaklarımızla, tüm müttefiklerimizle harika bir diyalog sürdürüyoruz. Diplomasinin anlamı budur. Ziyaret bunun bir yönü ancak her seyahatle aynı anda her varış noktasına gidilemez" ifadelerini kullandı. Pompeo'nun, mevkidaşı Mevlüt Çavuşoğlu ile birkaç hafta önce Dominik Cumhuriyeti'nde görüştüğünü anımsatan Reeker, "Türkiye'nin Doğu Akdeniz'de gerilimi azaltma konusunda aldığı çok olumlu kararla ilgili görüşümüzü vurgulamak için Dışişleri Bakanı Pompeo adına bu konulardan bazılarını görüşmek için buradayım" diye konuştu. Birleşmiş Milletler (BM) kararları doğrultusunda, GKRY'nin, Kıbrıs Türk tarafıyla eşit ortaklığa hazır olup olmadığına ilişkin görüşünün sorulmasına karşılık Reeker, şöyle dedi: "Elbette bu yönde çağrıda bulunmayı sürdürüyoruz, taraflardan herhangi biri herhangi bir anda konuşmaya hazır olduğunda onlarla görüşmek durumundayız. Bizim de yaptığımız bu ve bunu teşvik etmeye çalışıyoruz. Pompeo, yaklaşık bir ay önce Orta Doğu ziyaretinden ABD'ye dönüşünde GKRY'yi ziyaret etme fırsatı buldu ve burada da bunun altını çizdi. Kıbrıs ile olumlu bir ilişkimiz olmasını istiyoruz. Orada uzun vadeli gerilimlerin sonunu görmek istiyoruz. Bölge için, Türkiye için, Yunanistan için iyi olan budur. Bu nedenle, bunu teşvik etmeye ve uzun vadeli sorunların bazılarının çözümünü görmeye devam edeceğiz. Ancak müzakerelere geri dönmek ve bu konuları derinlemesine konuşmak için gerilimi düşürmenin yolu diplomasidir." "Ermenistan ve Azerbaycan'a çağrıda bulunduk" Reeker, Kafkasya'da da Dağlık Karabağ üzerinden artan gerilime şahit olduklarını ve bu konuyu da ele almak istediklerini belirterek, "(AGİT) MİNSK grubunun diğer eş başkanlarıyla birlikte hem Azerbaycan hem de Ermenistan'a askeri harekatı sonlandırmak için geri adım atma ve diyalog sürecine geri dönmeleri çağrısında bulunduk" diye konuştu. Ticaret, enerji kaynakları, altyapının geliştirilmesi, güvenlik ve istikrar göz önünde bulundurulduğunda, gerginliğin azaltılmasının herkesin yararına olacağı değerlendirmesinde bulunan Reeker, Türk yetkililerle yapacağı görüşmelerde bu konunun da ele alınacağını ifade etti. "Esad rejimi, kendi halkına tarifsiz bir dehşet ve vahşet yaşattı" Reeker, "ABD, Esed rejimine yaptırım uygularken, sizin deyiminizle rejim ile SDG arasındaki petrol ticaretine sessiz kaldı. Bu çelişkiyi nasıl açıklarsınız?" sorusuna şu yanıtı verdi: "Suriye'de 9 yıldan bu yana devam eden bir iç savaş var. Esad rejimi, kendi halkına tarifsiz bir dehşet ve vahşet yaşattı ve muazzam bir istikrarsızlık yarattı. Güney sınırında Türkiye için bir tehdit oluştu. Bizim görmek istediğimiz şey, bu çatışmanın son bulmasıdır. BM Güvenlik Konseyi kararı var, bunu sona erdirmek için takip edilmesi gereken bir süreç. ABD politikasının bölgedeki odak noktası budur. Eminim ki Türk yetkililerle, Suriye, Libya ve diğer bölgesel çatışmaları ve geniş çaplı ikili tercihlerimizi ele almak için şansımız olacak." Reeker'ın ardından ABD'nin Ankara Büyükelçisi David Satterfield da bu konuya ilişkin bir değerlendirmede bulundu. Satterfield, "ABD, suçlu Esed rejimine fayda sağlayan petrol ticaretini, hidrokarbon ticaretini desteklemiyor. ABD, bu ticareti azaltmak ve nihayetinde bu ticarete bir son vermek için elinden gelen her şeyi yapıyor" ifadelerini kullandı. Bunu yapmanın en iyi ve en etkili yolunun, söz konusu petrolün gidebileceği, rafine edilebileceği ve dağıtılabileceği alternatif pazarların temin edilmesi olduğunu söyleyen Satterfield, "(ABD merkezli enerji şirketi) Delta Crescent Energy'nin sahip olduğu kontrat, nihai amacıyla petrol sisteminin durumunu, üretimini, dağıtımını, rafinaj kapasitelerini belirlemek, değerlendirmek ve Esed rejimiyle bu ticareti ortadan kaldırmak için yapılan bir kontrattır. Dolayısıyla, hem politika hem de operasyonlar açısından amacımız, bunu sona erdirmek" dedi. "ABD'nin İncirlik Hava Üssü'nden çıkma planı yok" ABD'li üst düzey yetkili Reeker, basında yer alan ABD'nin İncirlik Üssü'nden taşınacağı yönündeki iddialara da açıklık getirmek istediğini belirterek, "ABD'nin İncirlik Hava Üssü'nden çıkma planı yok. Türk müttefiklerimizin İncirlik'teki daveti üzerine onlarca yıldır son derece başarılı bir şekilde iş birliği yaptık" diye konuştu. Bu konuya ilişkin basında çeşitli spekülasyonların yer aldığını bildiğini söyleyen Reeker, şunları kaydetti: "Gerçek mesajımız, şu anda var olan çeşitli bölgesel çatışmalarla başa çıkmak için diyalog arayışıyla gerilimlerin hafifletilmesiyle ilgilidir. Daha sonra ise özellikle Kovid-19 salgını bağlamında, birlikte çalışmak ve ABD Başkanı Donald Trump ve Cumhurbaşkanı Recep Tayyip Erdoğan'ın Türkiye ile ABD arasındaki ticaret ve yatırım açısından ele aldıkları ekonomilerimizi ve gerçek fırsatları yeniden inşa etmek için nasıl birlikte hareket edebileceğimizi belirlemektir." Son Güncelleme: 3 Ekim 2020 Cumartesi 17:29
ABD'den terör örgütü YPG/PKK'ya destek. Suriye'de YPG/PKK'ya desteğini sürdüren ABD yönetimi, terör örgütüne büyük bölümü güvenlik ekipmanından oluşan 400 milyon dolar değerinde yardım aktarıyor.. ABD Dışişleri Bakanlığı, terör örgütü YPG/PKK'ya bağlı sözde güvenlik güçlerine 400 milyon değerinde yeni bir destek programı başlattı. YPG/PKK'ya geçen ay ulaşmaya başlayan destek paketinin büyük bölümü askeri amaçlar için kullanılacak. Yılbaşına kadar sürecek program kapsamında, örgüt mensuplarına bomba keşif cihazları, parmak izi takip cihazları ve polisiye ekipmanları teslim ediliyor. Program dahilinde örgütün işgal ettiği bölgelerde ihtiyaç duyduğu güvenlik ekipmanı ve malzemelerin sağlanmasının yanı sıra çok sayıda koronavirüs (Covid-19) test kitinin de örgüte teslimine başlandı. Söz konusu program, terör örgütünün işgal ettiği bölgelerdeki iç güvenlik mekanizmalarını güçlendirmeyi amaçlıyor. ABD Dışişleri Bakanı Mike Pompeo, 25 Eylül'de ABD yönetimi olarak Suriye'ye 720 milyon dolar ekstra insani yardım yapacaklarını duyurmuştu. ABD, eğitim programları kapsamında terör örgütüne, defalarca askeri eğitim, ekipman ve silah desteği sunmuştu. Son Güncelleme: 3 Ekim 2020 Cumartesi 11:01
Rusya'da COVID-19 vakası sayısı 1 milyon 204 bini geçti. Rusya'da yeni tip koronavirüs tespit edilenlerin sayısı 1 milyon 204 bin 502'ye, ölü sayısı 21 bin 251'e yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 9 bin 859 kişide daha virüsün görülmesiyle toplam COVID-19 vakası sayısı 1 milyon 204 bin 502'ye çıktı ve böylece "15 Mayıs'tan bu yana en yüksek seviyeye" geldi. Ülkede son 24 saatte ölü sayısı 174 artarak 21 bin 251'e, iyileşen sayısı da 5 bin 563 artışla 975 bin 859'a ulaştı. Rusya genelinde yeni vakaların yüzde 27,2’sinde semptom bulunmazken, vaka sayısındaki günlük artış oranı yüzde 0,8 oldu. Moskova'da vaka sayısı 300 bini aştı Başkent Moskova’da son 24 saatte vaka sayısı 2 bin 884 artarak 300 bin 613’e, ölü sayısı 32 artışla 5 bin 314’e yükseldi. Rusya İnsan Sağlığı ve Tüketici Haklarını Koruma Servisinden yapılan açıklamada, son 24 saatte 423 bin COVID-19 testinin yapıldığı ve böylece toplam test sayısının 47 milyon 200 bini geçtiği belirtildi. Rusya'da, ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Vaka sayılarında artışların azalmasıyla ülkenin büyük bölümünde tedbirler gevşetilmiş ancak kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül'de yeni eğitim öğretim yılı başlamış, okullarda maske ve sosyal mesafe zorunluluğu getirilmemişti. Son Güncelleme: 3 Ekim 2020 Cumartesi 10:05
Trump'ın hastanede ilaç tedavisine başlandı. Yeni tip koronavirüs (COVID-19) testi pozitif çıkan ABD Başkanı Donald Trump'ın doktoru Sean Conley, ABD Başkanı'na ilaç tedavisine başlandığını bildirdi.. Doktor Conley'in, Trump'ın sağlık durumuna ilişkin yaptığı açıklamada, Walter Reed Askeri Hastanesi ile Johns Hopkins Üniversitesinde görevli uzmanlarla yaptığı görüşmelerden sonra Trump'ın Walter Reed Askeri Hastanesine kaldırılmasını tavsiye ettiğini belirtti. Conley, "Başkan'ın çok iyi olduğunu bildirmekten dolayı mutluyum." ifadesini kullandı. Trump'ın oksijen takviyesine ihtiyaç duymadığını vurgulayan Conley, ancak uzmanlarla yaptığı görüşmeler neticesinde ilaç tedavisine başlanmasını uygun gördüklerini aktardı. Conley, "Remdesivir"in ilk dozu uygulanan Trump'ın rahatça dinlendiği bilgisini paylaştı. "İyiye gidiyorum" COVID-19'a yakalanan Trump, iyiye gittiğini bildirdi. Trump, Twitter hesabından yaptığı paylaşımda, "Sanırım iyiye gidiyorum. Herkese teşekkür ederim. Sevgiler." ifadelerini kullandı. Trump ve eşi Melania Trump COVID-19'a yakalanmıştı ABD Başkanı Trump, Twitter üzerinden yaptığı açıklamada, "Bu gece First Lady ve benim COVID-19 testimiz pozitif çıktı. Karantina ve iyileşme sürecine hemen başlayacağız. Bu süreci beraberce atlatacağız." ifadelerini kullanmıştı. Beyaz Saray'dan yapılan yazılı açıklamada da Trump'ın doktoru Sean Conley'nin söz konusu testlerle ilgili resmi açıklaması paylaşılmıştı. Açıklamada, Trump ile eşi Melania Trump'ın son yapılan COVID-19 testlerinin pozitif çıktığı bilgisine yer verilirken, "Şu anda hem Başkan hem de First Lady iyi durumdalar ve iyileşme sürecinde her ikisi de Beyaz Saray'ın içinde evde kalacaklar." ifadelerine yer verilmişti. Trump, kısa süre önce danışmanlarından Hope Hicks'in COVID-19 testinin pozitif çıkmasının ardından kendisi ile eşinin karantina sürecine başlayacağını açıklamıştı. Trump'ın yakın danışmanlarından Hicks, son dönemde ABD Başkanı'nın birçok seçim gezisinde yanında yer alan isimlerden biriydi. Son Güncelleme: 3 Ekim 2020 Cumartesi 08:26
Hindistan'da COVID-19'dan ölenlerin sayısı 100 bini geçti. Yeni tip koronavirüs (COVID-19) salgınında son 24 saatte Hindistan'da 1069 kişinin hayatını kaybetmesiyle ülkede virüs kaynaklı toplam can kaybı sayısı 100 bini aştı.. Hindistan Sağlık Bakanlığından yapılan açıklamaya göre, ülkede 1069 kişinin daha yaşamını yitirmesiyle Kovid-19'dan ölenlerin sayısı 100 bin 842'ye yükseldi. Hindistan'da son 24 saatte 79 bin 476 yeni COVID-19 vakası tespit edildi, toplam vaka sayısı 6 milyon 473 bin 544'e çıktı. Ülkede, şimdiye kadar virüse rastlanan 5 milyon 427 bin 706 kişi iyileşti. COVID-19 verilerinin derlendiği "Worldometer" internet sitesine göre, Hindistan, dünyada en fazla vaka görülen 2'nci ülke konumunda bulunuyor. Son Güncelleme: 3 Ekim 2020 Cumartesi 07:02
Dünya genelinde Covid-19'a yakalananların sayısı 35 milyona yaklaştı. Dünya genelinde koronavirüs (Covid-19) salgınında tespit edilen toplam vaka sayısı 34 milyon 836 bini geçti.. Covid-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 33 bin 330 kişi yaşamını yitirdi. Vaka sayısı, dünya genelinde 34 milyon 836 bin 28'e çıkarken, virüs saptanan 25 milyon 897 bin 996 kişi sağlığına kavuştu. Ayrıca tedavisi devam eden 7 milyon 904 bin 702 vaka bulunuyor. En fazla vaka ve ölümün görüldüğü ABD'de 7 milyon 549 bin 323 kişide Kovid-19 tespit edildi, salgın nedeniyle 213 bin 524 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (6 milyon 473 bin 544), Brezilya (4 milyon 882 bin 231), Rusya (1 milyon 194 bin 643), Kolombiya (841 bin 531), Peru (821 bin 564), İspanya (810 bin 807), Arjantin (779 bin 689), Meksika (753 bin 90), Güney Afrika (677 bin 833), Fransa (589 bin 653), İngiltere (467 bin 146), Şili (466 bin 590), İran (464 bin 596), Irak (372 bin 259), Bangladeş (366 bin 383), Suudi Arabistan (335 bin 578), Türkiye (321 bin 512), İtalya (319 bin 908), Filipinler (316 bin 678) ve Pakistan (313 bin 984)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (145 bin 431), Hindistan (100 bin 875), Meksika (78 bin 492), İngiltere (42 bin 268), İtalya (35 bin 941), Peru (32 bin 609), Fransa (32 bin 155), İspanya (32 bin 86), İran (26 bin 567), Kolombiya (26 bin 397), Rusya (21 bin 77), Arjantin (20 bin 599), Güney Afrika (16 bin 909), Şili (12 bin 867), Ekvador (11 bin 495), Endonezya (10 bin 972) ve Belçika (10 bin 37)." Son Güncelleme: 3 Ekim 2020 Cumartesi 06:43
Kuzey Kore lideri Kim Jong-un'dan Trump'a geçmiş olsun mesajı. Kuzey Kore lideri Kim Jong-un, yeni tip koronavirüs (COVID-19) testi pozitif çıkan ABD Başkanı Donald Trump'a geçmiş olsun mesajı yolladı.. Kuzey Kore Merkezi Haber Ajansında (KCNA) yer alan haberde, Kuzey Kore lideri Kim'in, COVID-19 testi pozitif çıkan Trump ve eşinin duygularını paylaştığı belirtilerek, "Liderimiz, iyileşmeleri için samimi temennilerde bulunmuş ve bu durumun üstesinden gelmelerini ümit etmiştir." ifadesi kullanıldı. Haberde, Kim'in Trump ve eşine içten selamlarını ilettiği de kaydedildi. ABD Başkanı Trump, dün Twitter üzerinden yaptığı açıklamada kendisinin ve eşinin COVID-19 testinin pozitif çıktığını duyurarak, "Karantina ve iyileşme sürecine hemen başlayacağız. Bu süreci beraberce atlatacağız." ifadelerini kullanmıştı. Son Güncelleme: 3 Ekim 2020 Cumartesi 02:43
Güney Afrika Cumhuriyeti'nde COVID-19 vaka sayısı 677 bini geçti. Güney Afrika Cumhuriyeti'nde son 24 saatte 1749 kişide daha yeni tip koronavirüs (COVID-19) tespit edilmesiyle vaka sayısı 677 bin 833'e yükseldi.. Sağlık Bakanlığı verilerine göre, ülkede son 24 saatte 128 kişi COVID-19 nedeniyle hayatını kaybetti. Virüs kaynaklı ölüm sayısının 16 bin 909 olduğu ülkede, COVID-19 vaka sayısı, 1749 artışla 677 bin 833'e ulaştı. Bugüne kadar 4 milyon 229 bin 709 testin yapıldığı Güney Afrika Cumhuriyeti'nde, virüse yakalananlardan 611 bin 44'ü iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da COVID-19'un en fazla görüldüğü ülke konumunu koruyor. Son Güncelleme: 3 Ekim 2020 Cumartesi 01:58
ABD'de Cumhuriyetçi Senatör Tillis COVID-19'a yakalandı. ABD'de Cumhuriyetçi Senatör Thom Tillis, yeni tip koronavirüse (COVID-19) yakalandığını açıkladı.. ABD Senatosu'nda COVID-19'a yakalanan 4. senatör olarak kayıtlara geçen Tillis, yazılı bir açıklama ile hastalığını duyurdu. Tillis, açıklamasında, "Son birkaç aydır düzenli olarak COVID-19 testi yaptırıyorum, cumartesi günü yaptırdığım test negatif çıkmıştı ancak bugün yaptırdığım test pozitif çıktı." ifadelerini kullandı. ABD Başkanı Donald Trump'ın COVID-19'a yakalandığını açıkladığı gün Tillis'in de virüse yakalanması, Washington'da salgına ilişkin endişeleri artırdı. Tillis, cumartesi günü Beyaz Saray'da Trump'ın yeni Yüksek Mahkeme yargıç adayı Amy Coney Barrett'ı ilan ettiği etkinliğe katılan isimlerden biriydi. Amerikan medyasında yer alan haberlere göre söz konusu etkinliğe katılan bazı isimlerin birkaç gün içinde testlerinin pozitif çıktığı bildirilmişti. ABD Senatosu'nda daha önce senatörler Rand Paul, Bill Cassidy ve son olarak cumartesi günkü etkinliğe katılan Mike Lee, koronavirüse yakalanan isimler olmuştu. Son Güncelleme: 3 Ekim 2020 Cumartesi 01:04
COVID-19 testi pozitif çıkan Trump'tan "iyiyim" mesajı. Yeni tip koronavirüse (COVID-19) yakalanan ABD Başkanı Donald Trump, Twitter hesabından yayınladığı video mesajında, "Gayet iyi olduğumu düşünüyorum." ifadesini kullandı.. ABD Başkanı Donald Trump, dün gece COVID-19'a yakalandığını duyurdu. Trump, ilk açıklamasını Twitter üzerinden yaptı. Trump, Walter Reed Askeri Hastanesine önlem amaçlı götürülmeden önce Beyaz Saray'da kaydettiği videoda, kendisine destek verenlere teşekkür ederek, "Walter Reed Askeri Hastanesine gidiyorum. Gayet iyi olduğumu düşünüyorum ama her şeyin yolunda olduğundan emin olacağız." ifadelerini kullandı. ABD Başkanı Trump ve eşinin COVID-19 testi pozitif çıktı COVID-19'a yakalanan eşi Melania Trump'ın da durumunun iyi olduğunu belirten Trump, "Herkese çok teşekkür ederim, desteğinizi unutmayacağım." dedi. Son Güncelleme: 2 Ekim 2020 Cuma 23:29
DSÖ'den Türkiye'nin COVID-19'la mücadelesine övgü. DSÖ Avrupa Bölge Ofisi, Türkiye'nin test kapasitesini ağustostan itibaren üç katına çıkarması ve salgını önleme stratejisini takdirle karşıladı.. DSÖ Avrupa Bölge Ofisi, Avrupa'da COVID-19 verilerinin raporlanmasının uyumlu hale getirilmesine ilişkin yaptığı açıklamada, "Dünya Sağlık Örgütü Avrupa Bölge Ofisi, Türkiye'nin semptom göstermeyen kişiler de dahil olmak üzere tarama testlerini yapabilmek amacıyla Nisan ayındaki günlük test kapasitesini, Ağustos ayından itibaren üç katına çıkarmasını ve virüsün yayılmasını önleme stratejisini takdire şayan bulmaktadır." ifadelerine yer verdi. Türkiye'nin stratejisinin, sağlık sisteminin semptom göstermeyen kişiler de dahil daha fazla insana ulaşabilmesini mümkün kıldığı belirtilen açıklamada, "Risk altındaki kişiler, şüpheli ve olası vakalar ve teyit edilen vakaların yakın temaslıları, test açısından önceliklendirilmektedir." denildi. Test yapılmasının, salgının kontrol altına alınmasında önemli bir tedbir olduğuna dikkat çekilen açıklamada, "Türkiye, semptom gösteren ya da göstermeyen tüm COVID-19 pozitif vakalarını izole etmektedir. Bu yaklaşım, bulaş zincirini kırmak için bir ön koşuldur." değerlendirmesine yer verildi. DSÖ'nün; veri toplama ve salgına yönelik önlemlerin, örgütün 2005 yılında çıkardığı "Uluslararası Sağlık Yönetmeliği" ile uyumlu bir şekilde yapılması çağrısında bulunduğu kaydedilen açıklamada, "Raporlama ve veri toplama mekanizmalarının güçlendirilmesi ve geliştirilmesi için Türkiye'nin de dahil olduğu tüm Üye Ülkeler ile gerek görüldüğü ölçüde düzenli istişarelere devam edilmektedir." ifadesi kullanıldı. Ayrıca örgütün, salgının durdurulması için salgına ilişkin veri paylaşımlarını iyileştirme, kanıtlara dayalı kararları destekleme ve bu süreçte karşılaşılan sorunlar ile bunların çözümlerini ele almak üzere, bölge ülkelerini bir araya getirmeyi planladığı bildirildi. Son Güncelleme: 2 Ekim 2020 Cuma 22:15
ABD Başkanı Trump hastaneye kaldırıldı. COVID-19'a yakalanan ABD Başkanı Trump, tedbir amaçlı birkaç gününü geçireceği Maryland eyaletindeki Walter Reed Askeri Hastanesine vardı.. Beyaz Saray, COVID-19'a yakalanan ABD Başkanı Donald Trump'ın, tedbir amaçlı hastaneye götürüleceğini ve burada birkaç gün kalacağını bildirdi. Beyaz Saray Sözcüsü Kayleigh McEnany, yaptığı yazılı açıklamada, Trump'ın moralinin yerinde olduğunu, hafif semptomlar gösterdiğini ve gün boyu çalıştığını aktardı. "Önlem amacıyla ve doktoru ile tıp uzmanlarının tavsiyesiyle, Trump önümüzdeki birkaç gün Walter Reed Askeri Hastanesindeki başkanlık ofisinden çalışacak." ifadesini kullanan McEnany, Trump'ın, kendisine ve eşi Melania Trump'a gelen destek mesajları için minnettar olduğunu vurguladı. Trump yetkilerini devretmedi, görevini sürdürüyor Trump'ın hastaneye kaldırılmasıyla, başkanın görevini Başkan Yardımcısı Mike Pence'e devredip devretmeyeceği de merak konusu oldu. Beyaz Saray İletişim Direktörü Alyssa Farah, yaptığı açıklamada, "Trump'ın yetkilerini devretmesini beklemiyoruz. Şu anda başkan görevi başında." ifadesini kullandı. Trump hastaneye vardı ABD Başkanı Trump, Beyaz Saray'dan üzerinde takım elbisesi ve yüzünde maske ile yürüyerek çıkıp, kendisini bekleyen başkanlık helikopterine bindi. Gazetecilere açıklamada bulunmayan Trump, baş parmağını kaldırıp "her şey yolunda, sorun yok, çok iyi" anlamlarında kullanılan işareti yaparak görüntü verdi. Trump, ardından, gelecek birkaç gününü geçireceği Maryland eyaletindeki Walter Reed Askeri Hastanesine vardı. Trump COVID-19'a yakalandığını gece saatlerinde duyurdu ABD Başkanı Trump, gece saatlerinde, Twitter üzerinden yaptığı açıklamada, "Bu gece First Lady ve benim COVID-19 testimiz pozitif çıktı. Karantina ve iyileşme sürecine hemen başlayacağız. Bu süreci beraberce atlatacağız." ifadelerini kullandı. Kısa süre önce danışmanlarından Hope Hicks'in COVID-19 testinin pozitif çıkmasının ardından Trump, kendisi ile eşinin karantina sürecine başlayacağını açıkladı. Trump'ın yakın danışmanlarından Hicks, son dönemde ABD Başkanı'nın birçok seçim gezisinde yanında yer alan isimlerden biriydi. Trump'ın doktoru Sean Conley, dün yaptığı açıklamada, "Trump bugün öğleden sonra itibarıyla yorgun ancak keyfi yerinde." ifadesini kullandı. Son Güncelleme: 3 Ekim 2020 Cumartesi 05:53
Filistin'de OHAL 1 ay daha uzatıldı. Filistin yönetimi, yeni tip koronavirüs (COVID-19) tedbirleri kapsamında ilan edilen olağanüstü hal (OHAL) süresini 30 gün daha uzatma kararı aldı.. Filistin resmi ajansı WAFA, Filistin Devlet Başkanı Mahmud Abbas'ın yayımladığı kararnameyle OHAL süresini yarından itibaren 1 ay daha uzatma kararı aldığını duyurdu. İlk olağanüstü hal işgal altındaki Batı Şeria'nın Beytüllahim kentinde 3 Mart'ta ilk COVID-19 vakasının görülmesinin ardından ilan edilmişti. Abbas'ın aldığı son kararla, Filistin'deki OHAL'de 8. aya girilmiş oldu. Filistin Sağlık Bakanlığı, Filistin topraklarında COVID-19 kaynaklı toplam can kaybının 379, vaka sayısının da 51 bin 607 olduğunu duyurmuştu. Son Güncelleme: 2 Ekim 2020 Cuma 20:10
Rusya'nın geliştirdiği aşının 3. faz deneyleri Venezuela'da yapılacak. Venezuela Devlet Başkan Yardımcısı Delcy Rodriguez, Rusya'nın yeni tip koronavirüse (COVID-19) karşı geliştirdiği aşı adayının 3. faz deneyleri için ülkeye ulaştığını açıkladı.. Venezuela Devlet Başkan Yardımcısı Delcy Rodriguez, Rusya'nın geliştirdiği "Sputnik V" isimli COVID-19 aşı adayının ülkeye getirildiği başkent Caracas'taki Simon Bolivar Havalimanı'nda basına açıklamalarda bulundu. Rodriguez, "Ülkemiz için tarihi bir an, Venezuela, Amerika kıtasında Rus aşısının deneneceği ilk ülke oldu. Bu durum, Venezuela'nın Rusya ile kurduğu daimi temas ve iş birliğinin sonucudur" dedi. Sağlık Bakanı Carlos Alvarado da birkaç gün içinde Sputnik V'nin 2 bin kişi üzerinde deneneceğini ve başarılı sonuç elde edilmesi durumunda aşının Venezuela'da üretileceğini belirtti. Rusya Devlet Başkanı Vladimir Putin, 11 Ağustos'ta yaptığı açıklamada, Sputnik V'nin erken aşamadaki klinik denemelerde kaydettiği olumlu sonuçların ardından "aşı" olarak tescillendiğini ve yaygın kullanımına başlanacağını duyurmuştu. Venezuela'da 76 bin 29 kişide görülen COVID-19, 635 kişinin ölümüne sebep oldu. Son Güncelleme: 2 Ekim 2020 Cuma 19:44
Fransa'da 12 bin 148 yeni vaka tespit edildi. Fransa'da yeni tip koronavirüs (COVID-19) salgınında son 24 saatte 12 bin 148 vaka belirlendi.. Halk Sağlığı Kurumundan yapılan açıklamaya göre, virüs nedeniyle hastanelerde ve yaşlı bakımevlerinde 136 kişinin daha yaşamını yitirmesiyle can kaybı 32 bin 155'e ulaştı. COVID-19 bulaşan kişi sayısının son 24 saatte 12 bin 148 artışla 589 bin 653'e yükseldiği ülkede, 1276'sı yoğun bakımda olmak üzere 6 bin 758 kişi hastanelerde tedavi görüyor. Ülkede iyileşenlerin sayısı ise 507 artarak 97 bin 778'e yükseldi. Fransa'da 24 Eylül'de kayıtlara geçen 16 bin 96 vakayla, salgının başlangıcından bu yana en yüksek günlük vaka sayısına ulaşılmıştı. Son Güncelleme: 2 Ekim 2020 Cuma 19:08
Koronavirüs salgınında son 24 saat. Dünya genelinde yeni tip koronavirüs (COVID-19) bulaşanların sayısı 34 milyon 667 bini, salgında hayatını kaybedenlerin sayısı 1 milyon 30 bini, iyileşenlerin sayısı 25 milyon 778 bini aştı.. Vaka sayıları ABD'de 7 milyon 515 bin, Hindistan'da 6 milyon 438 bin, Brezilya'da 4 milyon 849 bin, Rusya'da 1 milyon 194 bine ulaştı. ABD Başkanı Donald Trump, kendisi ile eşi Melania Trump'ın COVID-19 testinin pozitif çıktığını duyururken, New York borsası söz konusu açıklamanın ardından güne düşüşle başladı. ABD'de Demokrat Başkan Adayı Joe Biden ve eşi Jill Biden'ın ise COVID-19 testinin "negatif" çıktığı bildirildi. Öte yandan, ABD Temsilciler Meclisi, Demokrat üyelerin hazırladığı salgının ekonomik etkileriyle mücadeleye yönelik 2,2 trilyon dolarlık ekonomik teşvik paketini onayladı. Dünyanın en fazla turist alan üç ülkesinden biri olan İspanya'da, salgından dolayı ziyaretçi sayısında ortalama yüzde 83, turistlerin harcamalarında ise ortalama yüzde 85 gerileme yaşandı. Salgınının en yoğun görüldüğü Madrid özerk yönetimine giriş ve çıkışların kısıtlanmasıyla ilgili kararın bu akşamdan itibaren yürürlüğe gireceği açıklandı. Fransa'nın başkenti Paris'te spor salonu sahipleri ve sporseverler, salgın önlemleri kapsamında spor salonlarının kapatılmasına tepki gösterdi. İsrail'de binlerce kişi, ilan edilen karantinaya rağmen Başbakan Binyamin Netanyahu hükümetinin salgın krizini "kötü yönetmesine" karşı gösteri düzenledi. Kırgızistan Koronavirüs ile Mücadele Karargahı, 1 Eylül’de ders başı yapan ilkokul öğrencileri arasında şu ana kadar virüs görülmediğini belirtti. Singapur'un, 8 Ekim'den itibaren Avustralya ve Vietnam'dan yolcuların ülkeye girişine izin vereceği açıklandı. Öte yandan, Avustralya'da salgının merkezi haline gelen Victoria eyaletinden gelecek yolcuların bu izin kapsamına alınmadığı belirtildi. Malezya'da bugün günlük vaka artışı 287 olarak açıklandı. Bu, ülkede salgının ilk görüldüğü 24 Ocak'tan bu yana en yüksek günlük artış oldu. Slovenya'da da bugün 238 yeni vaka tespit edilirken, bu sayı günlük en yüksek artış olarak kaydedildi. Son Güncelleme: 2 Ekim 2020 Cuma 18:42
Mescid-i Aksa İmam Hatibi: İsrail Mescid-i Aksa'yı Müslümanlardan arındırıyor. Mescid-i Aksa İmam Hatibi Şeyh İkrime Sabri, Müslümanların Mescid-i Aksa'ya girişlerine izin verilmediğini belirterek, "Yahudiler eski Kudüs'e hiçbir engel olmadan istedikleri gibi girebiliyor" dedi.. İsrail, koronavirüs salgını bahanesiyle Doğu Kudüs ve Mescidi Aksa'daki ihlallerini artırıyor. Yahudiler için hiçbir engel konulmazken Müslümanların şehre girişleri ciddi oranda sınırlandırıldı. "Yahudiler eski Kudüs'e istedikleri gibi girebiliyor" İsrail'in ırkçı ve ayrımcı politikalarına dikkat çeken Mescid-i Aksa İmam Hatibi Şeyh İkrime Sabri, İslam dünyasına çağrı yaptı. Uluslararası Beytülmakdis Akademik Sempozyumunda konuşan Sabri, "İsrail güçleri 2 haftadır eski Kudüs'teki baskılarını iyice artırdı. Evlerinin kaydı Mescid-i Aksa'ya 500 metre mesafede olanların dahi Mescid-i Aksa'ya girişlerine izin verilmiyor. Yahudiler eski Kudüs'e hiçbir engel olmadan istedikleri gibi girebiliyor. Burak Duvarı'nda istedikleri gibi ibadet edebiliyor. İsrail'in koronavirüsü bahane ederek ırkçı ve ayrımcı uygulamalarla eski Kudüs'ü Müslümanlardan arındırmak istediğini ve kendi dini törenlerine hazırladıklarını görüyoruz" dedi. Son Güncelleme: 2 Ekim 2020 Cuma 19:03
ABD'de COVID-19'dan ölenlerin sayısı 212 bin 726'ya yükseldi. ABD, dünya genelinde yeni tip koronavirüs (COVID-19) salgınının merkezi ve en fazla can kaybının görüldüğü ülke olmayı sürdürüyor.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 46 bin 967 artışla 7 milyon 499 bin 991'e ulaştı. Virüs nedeniyle yaşamını yitirenlerin sayısı 893 artarak 212 bin 726'ya yükseldi. Ülkede iyileşenlerin sayısı 4 milyon 737 bini, yapılan test sayısı da 108 milyon 435 bini geçti. Eyaletlere bakıldığında 822 bin 693 vakayla California listenin başında bulunurken bunu 790 bin 467 vakayla Teksas ve 709 bin 144 vakayla Florida takip ediyor. Ölü sayısında ise New York eyaleti 33 bin 266 can kaybıyla ilk sırada yer alıyor. ABD'yi, en fazla vaka görülen ülkeler sıralamasında 6 milyon 399 binden fazla vakayla Hindistan ve 4 milyon 849 binin üzerinde vakayla Brezilya izliyor. Son Güncelleme: 2 Ekim 2020 Cuma 14:05
ABD Başkanı Trump, hafif COVID-19 belirtileri gösteriyor. Yeni tip koronavirüse (COVID-19) yakalanan ABD Başkanı Donald Trump'ın, "soğuk algınlığına benzer" hafif belirtiler gösterdiği belirtildi.. Amerikan basınının, konuya yakın kaynaklara dayandırdığı haberlere göre, Başkan Trump'ın sağlık durumunda şu ana kadar ciddi bir sıkıntı yok. Trump'ın soğuk algınlığına benzer belirtiler gösterdiğini belirten bir kaynak, başkanın çarşamba akşamı Minnesota mitingi dönüşü yorgun düşerek, uçakta uyuyakaldığını aktardı. Beyaz Saray'dan başka bir kaynak ise, perşembe akşamından bu yana Trump'ın tedavi planının tartışıldığını aktardı. Yetkili, Trump'ın bir ulusa sesleniş konuşması yaparak, kendisinin hükümetin işleyişini aksatacak bir halde olmadığını gösterebileceğini bildirdi. Başkan Yardımcısı Mike Pence'in testi "negatif" Öte yandan Trump çiftinin COVID-19'a yakalanmasının ardından, Başkanın iş yapamayacak duruma gelmesi halinde görevi devralacak Başkan Yardımcısı Mike Pence'in sağlık durumu da sorgulanmaya başlandı. Pence'in Sözcüsü Devin O'Malley, Twitter'dan yaptığı açıklamada, uzun süredir Pence'in günlük olarak test yaptırdığını belirterek, "Bu sabah Başkan Yardımcısı Pence ve eşinin yaptırdığı COVID-19 testi 'negatif' çıktı." bilgisini paylaştı. O'Malley, Pence'in sağlık durumunun gayet iyi olduğunu vurgulayarak, "Pence, Trump'a acil şifalar diliyor." ifadesini kullandı. Ayrıca Trump'ın danışmanlığını da üstlenen kızı Ivanka Trump ve eşi Jared Kushner'in de yaptırdığı COVID-19 testinin "negatif" çıktığı bildirildi. Trump'a Demokrat rakibi Biden'dan "geçmiş olsun" mesajı Trump'ın 3 Kasım seçimlerindeki rakibi Demokrat Joe Biden ise Twitter üzerinden yaptığı açıklamada Cumhuriyetçi rakibine geçmiş olsun mesajı gönderdi. Biden, mesajında, "Eşim Jill ve ben Başkan Trump ve eşi Melania Trump'a acil şifalar diliyoruz. Başkan ve ailesinin sağlığı ve güvenliği için dua etmeyi sürdüreceğiz." ifadelerini kullandı. Salı günkü canlı yayın tartışmasında Trump ile karşı karşıya gelen Biden'ın da bugün COVID-19 testi yaptırması bekleniyor. Trump ve eşi Melania Trump COVID-19'a yakalanmıştı ABD Başkanı Trump, gece saatlerinde Twitter üzerinden yaptığı açıklamada, "Bu gece First Lady ve benim COVID-19 testimiz pozitif çıktı. Karantina ve iyileşme sürecine hemen başlayacağız. Bu süreci beraberce atlatacağız." ifadelerini kullanmıştı. Beyaz Saray'dan yapılan yazılı açıklamada da Trump'ın doktoru Sean Conley'nin söz konusu testlerle ilgili resmi açıklaması paylaşılmıştı. Açıklamada, Trump ile eşi Melania Trump'ın son yapılan COVID-19 testlerinin pozitif çıktığı bilgisine yer verilirken, "Şu anda hem Başkan hem de First Lady iyi durumdalar ve iyileşme sürecinde her ikisi de Beyaz Saray'ın içinde evde kalacaklar." ifadelerine yer verilmişti. Trump, kısa süre önce danışmanlarından Hope Hicks'in COVID-19 testinin pozitif çıkmasının ardından kendisi ile eşinin karantina sürecine başlayacağını açıklamıştı. Trump'ın yakın danışmanlarından Hicks, son dönemde ABD Başkanı'nın birçok seçim gezisinde yanında yer alan isimlerden biriydi. Son Güncelleme: 2 Ekim 2020 Cuma 14:03
COVID-19 İspanya'da turizmi vurdu. Dünyanın en fazla turist alan üç ülkesinden biri olan İspanya'da, yeni tip koronavirüs (COVID-19) salgınından dolayı gelen turist sayısında ortalama yüzde 83, turistlerin harcamalarında ise ortalama yüzde 85 gerileme yaşandı.. İspanya Ulusal İstatistik Enstitüsü (INE), turizm sektörüne ilişkin 2020 Ağustos ayı verilerini açıkladı. INE'nin verdiği rakamlara göre yaz dönemi boyunca ülkeye gelen turist sayısında ortalama yüzde 83, turistlerin harcamalarında ise ortalama yüzde 85 düşüş görüldü. INE açıklamasında, 2019'a göre bu yılın haziran, temmuz ve ağustos aylarında İspanya'ya gelen turist sayısının sırasıyla yüzde 97, yüzde 75 ve yüzde 76 düştüğü bildirildi. Aynı dönemde turistlerin harcamalarındaki düşüsün ise yüzde 98, yüzde 79 ve yüzde 79 olduğu bilgisi paylaşıldı. Ağustos ayında ülkeye 2,44 milyon turist gelirken, geçen yıl aynı dönemde bu sayı 10,12 milyon idi. Bu yılın ocak-ağustos döneminde yaklaşık 15,7 milyon turist geldiği İspanya'da, 2019'un aynı döneminde bu sayı 58,2 milyon olurken, turizmde sekiz aylık kaybın yüzde 73 olduğu kaydedildi. İspanyol ekonomisinin temelini oluşturan ve gayri safi yurt içi hasılanın (GSYH) yüzde 12'sini oluşturan turizm sektörü, ülkenin demokrasi tarihindeki en kötü yazını geride bırakırken, en büyük düşüş İngiliz turistlerde (yüzde eksi 88) oldu. Turizmdeki tüm bu olumsuz verilere rağmen İspanya, COVID-19 gerekçesiyle Türkiye'den turist kabul etmemeye ve ticari faaliyetler için gelmek isteyen Türk iş insanlarına bile vize vermemeye devam ediyor. AA muhabirinin edindiği bilgilere göre, İspanya'da iş yapan çok sayıda Türk şirketinin bu ülkeye iş amaçlı seyahatlerde çalışanlarına vize alamamaktan dolayı ciddi sorunlar yaşadığı bildirildi. Diğer yandan Uygulamalı Ekonomi Çalışmaları Vakfı'nın (FEDEA) yayınladığı bir araştırmada, turizmde yaşanan krizden dolayı sektör çalışanlarının yüzde 70'inin işini kaybedeceği ifade edildi. İspanya'da turizm sektöründe faaliyet gösteren iş insanlarının örgütü Exceltur da bu yıl sektördeki kaybın 100 milyar avroyu bulacağı tahminin de bulundu. İspanya'ya 2019'da rekor sayıyla 83,7 milyon turist gelmişti. Son Güncelleme: 2 Ekim 2020 Cuma 12:18
İngiltere'de 17 milyondan fazla kişi kısıtlama altında. İngiltere’de vaka sayılarındaki artış devam ediyor. Günlük vaka sayısı 6 bini geçti, önlemler artırıldı. Son alınan önlemlerle 17 milyondan fazla kişi kısıtlama altında.. İngiltere’de son 24 saatte 6 bin 914 vaka ve 59 can kaybı kayıtlara geçti. Liverpool 'daki enfeksiyon oranının bir ay içinde otuz kat arttığı belirlendi. Liverpool ve kuzeydeki üç bölge için yeni kısıtlamalar getirildi. Ülkede toplam 17 milyondan fazla kişi bölgesel kısıtlama altında. Siyaset dünyası kurallara uymadı İngiltere'de siyasetçilerin koronavirüs önlemlerine uymaması tepki çekiyor. Ana muhalefet eski lideri Jeremy Corbyn’nin altı kişi kuralını ihlali ederek katıldığı akşam yemeğinin fotoğrafları ortaya çıktı. Corbyn, kuralları ihlal ettiği için özür diledi. İskoçya Ulusal Partisi milletvekili Margaret Ferrier'ın da koronavirüs testi pozitif çıkmasına rağmen Londra’ya gittiği ve Parlamento’da oturuma katıldığı ortaya çıktı. Ferrier’in istifası isteniyor. İngiliz Ticaret Odası anketine göre ise, hükümetin yaz aylarında uyguladığı ‘Dışarıda ye, yardım et’ programının ekonomiye beklenildiği ölçüde katkı sağlamadığı ortaya çıktı. 500 Milyon Pound’luk yardım paketine rağmen konaklama ve yeme - içme sektöründe, satış ve rezervasyonlarda yüzde 66 düşüş yaşandı. Son Güncelleme: 2 Ekim 2020 Cuma 12:36
Almanya'dan COVID-19 aşısı açıklaması. Almanya'nın Aşı Düzenleme Kurulu, ilk COVID-19 aşılarının 2021'in başlarında Avrupa'da onaylanmasını beklediklerini açıkladı.. Paul Ehrlich Enstitüsü Başkanı Klaus Cichutek, ilk COVID-19 aşılarının 2021'in başlarında Avrupa'da onaylanmasını bekliyor, ancak aşıların başlayabilmesi için daha fazla zamana ihtiyaç olduğu konusunda uyardı. Cichutek cuma günü sanal basın brifingine yaptığı açıklamada, "Avrupa İlaç Ajansı tarafından yapılan son anketlere göre, aşıların önümüzdeki yılın başlarında Avrupa'da pazarlama izni alması bizim açık beklentimizdir." dedi. Son Güncelleme: 2 Ekim 2020 Cuma 10:22
Rusya'da COVID-19 vaka sayısı 1 milyon 194 bini aştı. Rusya'da yeni tip koronavirüs (COVID-19) tespit edilenlerin sayısı 1 milyon 194 bin 643’e, ölü sayısı 21 bin 77’ye çıktı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 9 bin 412 kişinin daha COVID-19'a yakalanmasıyla toplam vaka sayısı 1 milyon 194 bin 643’e yükseldi. Artan günlük vakalar 1 Haziran’dan bu yana ilk kez 9 bini aştı. Ülkede son 24 saatte iyileşen sayısı 6 bin 54 artarak 970 bin 296'ya, ölü sayısı ise 186 artışla 21 bin 77'ye ulaştı. Rusya genelinde vaka sayısındaki günlük artış oranı yüzde 0,8 olurken, yeni vakaların yüzde 27,1’inde salgın belirtileri görülmedi. Toplam test sayısı 46 milyon 800 bini geçti Başkent Moskova’da son 24 saatte vaka sayısı 2 bin 704 artarak 297 bin 729’a, ölü sayısı 28 artarak 5 bin 282’ye çıktı. Rusya İnsan Sağlığı ve Tüketici Haklarını Koruma Servisi ise son 24 saatte 402 bin COVID-19 testinin yapıldığını ve toplam test sayısının 46 milyon 800 bini geçtiğini bildirdi. Rusya'da, ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Vaka sayılarında artışların azalmasıyla ülkenin büyük bölümünde tedbirler gevşetilmiş ancak kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül'de yeni eğitim öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 2 Ekim 2020 Cuma 09:11
Olimpiyatlara ev sahipliği yapmaya hazırlanan Paris’te fare hastalığı endişesi. Fransa’nın başkenti Paris, 2024 Yaz Olimpiyat Oyunlarına ev sahipliği yapmaya hazırlanırken, kentin merkezindeki Seine Nehri'nde fare hastalığı olarak da bilinen "leptospiroz"a yol açan bakteriler endişeye sebep oluyor. Le Figaro gazetesinin özel haberine göre, Paris Belediyesi, Avrupa standartlarına göre yüzmeye uygun olmayan Seine Nehri’ni 2024 Yaz Olimpiyat Oyunlarına kadar farelerin idrarı yoluyla bulaşan leptospiroz hastalığına yol açan bakterilerden temizlemek istiyor. Uzmanlar, yağışlarla birlikte su ve kanalizasyon şebekesinin taşarak Seine Nehri’ne aktığını, bunun da şebekede büyük miktarlarda bulunduğu tahmin edilen fare idrarını nehir suyuna taşıyarak söz konusu hastalığın insanlara yayılmasını kolaylaştırdığını belirtiyor. Gazetenin kaynakları Seine Nehri’nin bazı bölümlerinde az yoğunlukta ve düzensiz şekilde de olsa bakterinin bulunduğunu aktarırken, haberde yüzücülerin, hatta kent sakinlerinin, hastalığın kaynağı olan leptospira bakterileriyle enfekte olmasından korkan Paris yönetiminin bununla ilgili 1,4 milyar avroluk çalışma yürüttüğü kaydedildi. Çalışmanın ilk aşaması olarak, Paris Su İdaresince, Pasteur Enstitüsü ve Nantes Üniversitesinden bir öğrenciyle 3 yıl önce başlatılan tez çalışması çerçevesinde, nehir suyunda leptospira bakterisini belirlemenin mümkün olup olmadığı araştırılıyor. Tez çalışmasının bulguları kamuoyuna açıklanmadı. Bordeaux Tropikal Tıp Enstitüsüne göre, her 100 bin kişide 1 leptospiroz vakası görülen Fransa, sanayileşmiş ülkeler arasında hastalığın en fazla görüldüğü ülkelerden biri. Diğer yandan 2014 yılından bu yana vaka sayılarının artmaması, uzmanlarca, hastalığın tespit edilememesine bağlanıyor. Dünya Sağlık Örgütü (DSÖ) verilerine göre, her yıl 1 milyondan fazla kişi ağır leptospiroz hastalığına yakalanırken, bunların en az 60 bini ölümle sonuçlanıyor. Son Güncelleme: 2 Ekim 2020 Cuma 09:06
İran'da bir eyalette daha COVID-19 kısıtlamaları geri getiriliyor. İran'da yeni tip koronavirüs (COVID-19) vakalarının yeniden artışa geçtiği Kazvin eyaletinde, kısıtlamaların yeniden hayata geçirileceği belirtildi.. İranlı Öğrenciler Haber Ajansı'na (ISNA) göre, Kazvin Korona ile Mücadele Merkezi Başkan Yardımcısı Menuçehr Habibi, eyalette vaka sayılarının arttığını ifade etti. Eyaletteki tüm eğitim kurumlarının bir hafta süre ile tatil edildiğini ve derslerin sanal ortamda yapılacağını bildiren Habibi, "Kazvin'de artan koronavirüs vakaları, bir hafta için kısıtlamaların yeniden uygulanmasına neden oldu." dedi. Aynı zamanda Kazvin Vali Yardımcılığı görevini de yürüten Habibi, bu kapsamda eyaletteki üniversiteler, okullar, ilim havzaları, kurslar, kütüphaneler, ana okulları, kapalı yüzme havuzları, sinema ve tiyatro salonları, müzeler, kuaförler ve güzellik salonları, spor salonları, hayvanat bahçeleri, kahvehaneler, kafeler ve lunaparkların bir hafta süre ile kapalı tutulacağını duyurdu. Habibi, restoranların kısıtlı bir şekilde hizmet vereceğini, camilerde toplu ibadetlerin yapılmayacağını ve eyalette bu hafta cuma namazının da kılınmayacağını sözlerine ekledi. Elburz eyaletinde de COVID-19 kısıtlamalarına dönülmüştü Elburz Valisi Azizullah Şahbazi 26 Eylül'de yaptığı açıklamada, COVID-19 vakalarının artması nedeniyle bir hafta süreyle kısıtlamaların yeniden uygulanacağını duyurmuştu. Cumhurbaşkanı Hasan Ruhani, 24 Eylül'de Koronavirüsle Ulusal Mücadele Kurulu toplantısında yaptığı konuşmada, "Sağlık talimatlarına riayet edilmemesi ve toplumda yeni dalgalarla karşılaşmamız halinde bazı kısıtlamalar getirmek zorunda kalacağız." açıklamasında bulunmuştu. Sağlık Bakan Yardımcısı İrec Herirçi de COVID-19 vakalarının artması nedeniyle başkent Tahran'da da yeniden kısıtlamalara gidilebileceğini söylemişti. Ülkede, dün itibarıyla salgın nedeniyle hayatını kaybedenlerin sayısı 26 bin 380'ya, vaka sayısı da 461 bin 44'e yükseldi. Son Güncelleme: 2 Ekim 2020 Cuma 08:32
İsrail'de COVID-19 vakaları 255 bini geçti. Yeni tip koronavirüs (COVID-19) salgınının kontrol altına alınması için yeniden karantina uygulamasına geçilen İsrail'de toplam vaka sayısı 255 bini geçerken, can kaybı da 1622'ye yükseldi.. Sağlık Bakanlığı'ndan yapılan yazılı açıklamaya göre, son 24 saatte COVID-19'dan 51 kişi daha yaşamını yitirdi ve 7 bin 639 yeni vaka tespit edildi. Böylece COVID-19 kaynaklı can kaybı 1622'ye, vaka sayısı da 255 bin 771'e çıktı. Virüse yakalanan hastalardan 807'sinin durumunun ağır olduğu ülkede, sağlığına kavuşanların sayısı ise 183 bin 488'a ulaştı. Aktif vaka sayısı 70 bini geçti Salgında ikinci dalganın etkili olduğu ülkede mayıs ayında 2 binin altına düşen aktif vaka sayısı da son günlerdeki sert yükselişle 70 bin 660'a yükseldi. İsrail yönetimi, COVID-19 salgınını kontrol altına almak için 18 Eylül'de 3 haftalık karantina kararı almıştı. Vaka sayılarındaki yükselişin devam etmesi üzerine Başbakan Binyamin Netanyahu söz konusu karantinanın uzatılabileceği sinyalini vermişti. Son Güncelleme: 2 Ekim 2020 Cuma 08:15
Avrupa borsaları düşüşle açıldı. Avrupa borsaları, güne düşüşle başladı.. Açılışın ardından Stoxx Europe 600 gösterge endeksi yüzde 0,7 azalışla 359 puan, Almanya'da DAX 30 endeksi yüzde 0,9 düşüşle 12.614 puan oldu. İngiltere'de FTSE 100 endeksi yüzde 0,6 kayıpla 5.840 puanda, Fransa'da CAC 40 endeksi yüzde 0,8 değer kaybıyla 4.787 puanda, İspanya'da IBEX 35 endeksi yüzde 0,4 azalışla 6.710 puanda ve İtalya'da MIB 30 endeksi yüzde 0,8 kayıpla 18.916 puanda seyrediyor. Analistler, ABD Başkanı Donald Trump'ın yeni tip koronavirüs (COVID-19) testinin pozitif çıkmasının küresel piyasaların odağına yerleştiğini aktardı. Trump'ın kendisi ile eşi Melania Trump'ın yeni tip koronavirüs (COVID-19) testinin pozitif çıktığını açıklaması sonrasında piyasalardaki risk iştahının azaldığını belirten analistler, bugünün veri takviminde ABD'nin eylül ayı istihdam raporunun öne çıktığını dile getirdi. Son Güncelleme: 2 Ekim 2020 Cuma 08:06
COVID-19 tespit edilen kişi sayısı 35 milyona yaklaştı. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 34 milyon 484 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 27 bin 654 kişi yaşamını yitirdi. Vaka sayısı, dünya genelinde 34 milyon 484 bin 468'e çıkarken, virüs saptanan 25 milyon 674 bin 937 kişi sağlığına kavuştu. Öte yandan tedavisi devam eden 7 milyon 781 bin 877 vaka bulunuyor. En fazla vaka ve ölümün görüldüğü ABD'de 7 milyon 494 bin 671 kişide COVID-19 tespit edildi, salgın nedeniyle 212 bin 660 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (6 milyon 394 bin 68), Brezilya (4 milyon 849 bin 229), Rusya (1 milyon 185 bin 231), Kolombiya (835 bin 339), Peru (818 bin 297), İspanya (778 bin 607), Arjantin (765 bin 2), Meksika (748 bin 315), Güney Afrika (676 bin 84), Fransa (577 bin 505), Şili (464 bin 750), İran (461 bin 44), İngiltere (460 bin 178), Irak (367 bin 474), Bangladeş (364 bin 987), Suudi Arabistan (335 bin 97), Türkiye (320 bin 70), İtalya (317 bin 409), Filipinler (314 bin 79) ve Pakistan (313 bin 431)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (144 bin 767), Hindistan (99 bin 804), Meksika (78 bin 78), İngiltere (42 bin 202), İtalya (35 bin 918), Peru (32 bin 535), Fransa (32 bin 19), İspanya (31 bin 973), İran (26 bin 380), Kolombiya (26 bin 196), Rusya (20 bin 891), Güney Afrika (16 bin 866), Arjantin (20 bin 288), Şili (12 bin 822), Ekvador (11 bin 433), Endonezya (10 bin 856) ve Belçika (10 bin 23)." Son Güncelleme: 2 Ekim 2020 Cuma 06:36
ABD Başkanı Trump ve eşinin COVID-19 testi pozitif çıktı. ABD Başkanı Donald Trump, kendisi ile eşi Melania Trump'ın COVID-19 testinin pozitif çıktığını açıkladı.. ABD Başkanı Trump, COVID-19'a yakalandığını Twitter hesabından yaptığı açıklamayla duyurdu. Açıklamasında Trump, "Bu gece First Lady ve benim COVID-19 testimiz pozitif çıktı. Karantina ve iyileşme sürecine hemen başlayacağız. Bu süreci beraberce atlatacağız." ifadelerini kullandı. Trump, kısa süre önce, danışmanlarından Hope Hicks'in COVID-19 testinin pozitif çıkmasının ardından kendisi ile eşinin karantina sürecine başlayacağını açıklamıştı. Trump'ın yakın danışmanlarından Hicks, son dönemde ABD Başkanı'nın birçok seçim gezisinde yanında yer alan isimlerden biriydi. Beyaz Saray'dan "Başkan'ın sağlığı iyi durumda" açıklaması Öte yandan Beyaz Saray'dan yapılan yazılı açıklamada da Trump'ın doktoru Sean Conley'nin söz konusu testlerle ilgili resmi açıklaması paylaşıldı. Açıklamada, Trump ile eşi Melania Trump'ın son yapılan Kovid-19 testlerinin pozitif çıktığı bilgisine yer verilirken, "Şu anda hem Başkan hem de First Lady iyi durumdalar ve iyileşme sürecinde her ikisi de Beyaz Saray'ın içinde evde kalacaklar." ifadeleri kullanıldı. Trump, kısa süre önce danışmanlarından Hope Hicks'in Kovid-19 testinin pozitif çıkmasının ardından kendisi ile eşinin karantina sürecine başlayacağını açıklamıştı. Trump'ın yakın danışmanlarından Hicks, son dönemde ABD Başkanı'nın birçok seçim gezisinde yanında yer alan isimlerden biriydi. Son Güncelleme: 2 Ekim 2020 Cuma 05:46
Danışmanı COVID-19'a yakalanan Trump kendini karantinaya alacak. ABD Başkanı Trump, danışmanının COVID-19'a yakalanmasının ardından, kendisinin test sonucunu beklerken karantina sürecine başlayacağını duyurdu.. ABD Başkanı Trump, resmi Twitter hesabından yaptığı açıklamada, danışmanı Hicks'in COVID-19 testinin pozitif çıktığını anımsattı. Trump'ın yakın danışmanlarından Hicks COVID-19'a yakalandı Hicks'in "kısa bir mola bile almadan çok fazla çalıştığını" vurgulayan Trump, danışmanının COVID-19'a yakalanmasını "korkunç" olarak niteledi. Trump, mesajında, "Ben ve eşim, test sonuçlarımız için bekliyoruz. Aynı zamanda karantina sürecimize de başlayacağız." ifadelerine yer verdi. Ohio ziyaretinde Trump ile aynı uçaktaydı Amerikan basınının, konuya yakın kaynaklara dayandırdığı haberlerde, Hicks'in perşembe günü yaptırdığı COVID-19 testinin pozitif çıktığı belirtilmişti. Hicks'in, Trump'ın salı günü başkanlık tartışması için gittiği Ohio ziyaretinde Trump ile aynı uçakta olduğu bildirilmişti. Trump, Fox televizyonunda katıldığı Sean Hannity'nin programında, basında Hicks'in COVID-19'a yakalandığına yönelik çıkan haberleri doğrulamıştı. Kendisinin ve eşi Melania Trump'ın Hicks ile yakın temas halinde olduğunu belirten Trump, "Hope her zaman maske takıyordu ama testi pozitif çıktı. Az önce test yaptırdım, Melania da yaptırdı. Karantinaya girip girmeyeceğimizi ya da virüse yakalanıp yakalanmadığımızı bilmiyorum. Ne olacağını göreceğiz." ifadelerini kullanmıştı. Son Güncelleme: 2 Ekim 2020 Cuma 05:53
Trump'ın yakın danışmanlarından Hicks COVID-19'a yakalandı. ABD Başkanı Donald Trump'ın yakın danışmanlarından olan ve Trump'ın Salı günü başkanlık tartışması için gittiği Ohio seyahatine de katılan Hope Hicks'in, yeni tip koronavirüse (COVID-19) yakalandığı belirtildi.. Amerikan basınının, konuya yakın kaynaklara dayandırdığı haberlerde, Hicks'in perşembe günü yaptırdığı COVID-19 testinin pozitif çıktığı belirtildi. Hicks'in, Trump'ın salı günü başkanlık tartışması için gittiği Ohio ziyaretinde Trump ile aynı uçakta olduğu belirtildi. Konuya ilişkin resmi bir açıklama gelmezken, Hicks'e yakın kişiler, danışmanın son dönemde COVID-19 semptomları gösterdiklerini belirtti. Beyaz Saray Sözcü Yardımcısı Judd Deere, yaptığı açıklamada, Hicks'in sağlık durumuna ilişkin bilgi vermezken, "Başkan Trump, şahsının ve kendisiyle çalışan herkesin sağlığını ve güvenliğini çok önemsiyor." ifadesini kullandı. Deere, Beyaz Saray'ın ABD Hastalık Kontrol ve Önleme Merkezinin rehberliğinde, gerekli önlemleri aldıklarını vurguladı. Trump'ın Ulusal Güvenlik Danışmanı O'Brien da COVID-19'a yakalanmıştı Beyaz Saray'dan 27 Temmuz'da yapılan açıklamada, Beyaz Saray Ulusal Güvenlik Danışmanı Robert O'Brien'ın COVID-19 testinin pozitif çıktığı ve hafif belirtiler gösterdiği belirtilmişti. Trump ile yakın çalışan O'Brien, salgın süresince ABD yönetiminde COVID-19'a yakalanan en üst düzey isim olmuştu. O'Brien, 4 Ağustos'ta COVID-19'u atlatarak görevinin başına dönmüştü. Son Güncelleme: 2 Ekim 2020 Cuma 01:24
İsrail'de hükümetin COVID-19 karşısındaki "kötü yönetimi" protesto edildi. İsrail'de binlerce kişi, yeni tip koronavirüs (COVID-19) nedeniyle ilan edilen karantinaya rağmen Başbakan Binyamin Netanyahu hükümetinin salgın krizini "kötü yönetmesine" karşı gösteri düzenledi.. Yediot Ahronot gazetesinin internet sitesinde yayımlanan habere göre binlerce kişi, Tel Aviv'in de aralarında bulunduğu farklı kentlerde, COVID-19 nedeniyle zarar gören ekonominin canlandırılması talebiyle gösteri düzenledi. Göstericiler, ülkedeki ekonomik durumun kötüleşmesi, fakirlik ve işsizliğin artmasından Netanyahu'yu ve hükümetini sorumlu tuttu. Polis, gösterilerin kanuna aykırı olduğunu belirterek gözaltı tehdidinde bulunurken, Tel Aviv'deki göstericiler, ülkede ekonominin kötüye gitmesine neden olan karantinanın sonlandırılmasını talep eden sloganlar attı. İsrail'de 4 ayı aşkın süredir, "COVID-19 salgınını kötü yönettiği" ve hakkındaki yolsuzluk davası nedeniyle Netanyahu’nun istifası için gösteriler düzenleniyor. İsrail Meclisi, COVID-19 salgını ile mücadele çerçevesinde hazırlanan, karantina boyunca protestoların sınırlandırılmasına ilişkin yasa tasarısını kabul etmişti. Son Güncelleme: 2 Ekim 2020 Cuma 01:04
AB Konseyi Başkanı Michel: Türkiye ile daha pozitif bir gündem ile görüşmeye hazırız. Avrupa Birliği (AB) Konseyi Başkanı Charles Michel, Türkiye ile daha pozitif bir gündemle görüşmeye hazır olduklarını söyledi.. Avrupa Birliği (AB) Liderler Zirvesi'nde, ilk gününün sonunda düzenlenen basın toplantısında konuşan Michel, ağırlıklı olarak Doğu Akdeniz'deki durum ve Türkiye-AB ilişkileriyle Belarus'a yaptırım konularını değerlendirdiklerini aktardı. "Bugün çift yönlü bir strateji oluşturulmasına imkan tanıyan bir yaklaşım üzerinde mutabık kaldık." diyen Michel, bir taraftan karşılıklı çıkarlara dayalı siyasi bir diyaloğa şans vermek istediklerini, diğer taraftan ise Yunanistan ve Kıbrıs Rum yönetimine tam desteklerini ifade ettiklerini bildirdi. Michel, "Türkiye'nin olumlu adımlarını görmemeleri halinde" tüm enstrümanlarını ve seçeneklerini masada tuttuklarını söyledi. Michel, "Bu, Türkiye'nin bize daha olumlu yaklaşması halinde Türkiye ile daha pozitif bir gündem istediğimizi belirten bir mesaj." dedi. Türkiye'nin tek taraflı adım atmamasını isteyen Michel, Türkiye ile Yunanistan arasında diyalog kurulmasını ve bunun derinleşmesini desteklediklerini, Kıbrıs müzakerelerinin BM öncülüğünde yeniden başlamasını desteklediklerini kaydetti. "Pozitif gündem, Türkiye ile iş birliğini artırmayı amaçlayan bölümler içeriyor" Michel, Doğu Akdeniz konusunda çok taraflı bir konferans önerisinde bulunduklarını belirterek, bunun, bölgedeki birçok anlaşmazlığın çözümünde önemli rol oynayabileceğini söyledi. Michel, şöyle devam etti: "Bizim için önemli olan, gelecek haftalarda Türkiye ile pozitif gündemi nasıl oluşturabileceğimizi görmek. Pozitif gündem, Türkiye ile iş birliğini artırmayı amaçlayan bölümler içeriyor. En geç aralık ayına kadar, bu yılın sonuna kadar çift yönlü yaklaşımımızla ilgili gelişmeleri takip edeceğiz. Umarız bunlar, olumlu gelişmeler olur. AB Konseyi olarak aralık ayında tekrar bu konuyu değerlendireceğiz." Michel, "Daha olumlu bir diyalog kanalı geliştirmeyi ümit ediyoruz. Ama bir taraftan da uluslararası hukuk ve üye ülkelerin egemenlik haklarına saygı gösterilmesi konusunda çok kararlıyız." ifadelerini kullandı. Belarus'a yaptırımlar başlıyor Michel, Belarus konusunda ise 9 Ağustos'ta yapılan seçimlerin adil ve özgür olmadığı, seçimlere hile karıştırıldığı gerekçesiyle bu ülkenin yöneticilerine yaptırım uygulama kararı aldıklarını söyledi. Yaptırım listesinde yaklaşık 40 kişi bulunduğunu belirten Michel, bu kişiler arasında Belarus Cumhurbaşkanı Aleksandr Lukaşenko'nun olmadığını ve yaptırımlara ilişkin teknik hazırlıkların 2 Ekim'de yapılacağını bildirdi. Dağlık Karabağ Dağlık Karabağ konusunu da ele aldıkları bilgisini veren Michel, acilen ateşkes yapılması ve diyalog kurulması çağrısı yaptıklarını hatırlattı. Michel, sorunun Avrupa Güvenlik ve İşbirliği Teşkilatı (AGİT) Minsk Grubu ile çözülmesi gerektiğini belirterek, Azerbaycan ile Ermenistan'ın ön koşulsuz diyaloğa girmesi gerektiğini ve bunun mümkün olduğunu söyledi. Michel, bir gazetecinin sorusu üzerine, Türkiye dahil tüm ülkelerin Dağlık Karabağ konusunda yapıcı rol oynamasını istediklerini dile getirdi. Gümrük Birliği'nin güncellenmesi ve ticaretin geliştirilmesi AB Komisyon Başkanı Ursula von der Leyen de, "AB ve Türkiye arasında Gümrük Birliği'nin ticareti artıracak biçimde güncellenmesini ve göç konusunda AB-Türkiye mutabakatı esasına dayalı güçlü iş birliğini de içeren olumlu bir gündemde yeni ve uzun dönemli bir ilişki üzerinde çalışmayı istiyor ve tercih ediyoruz." dedi. Yunanistan ve Güney Kıbrıs Rum yönetimine desteklerini yinelediklerini anımsatan Von der Leyen, Türkiye ve Yunanistan arasında güvenilir diyaloğun başlamasının olumlu bir gelişme olduğunu ancak Ankara'nın Rum yönetimine karşı benzer biçimde davranmamasından üzüntü duyduklarını ifade etti. Von der Leyen, Ankara'nın tek taraflı eylemlerde bulunması durumunda AB'nin bütün enstrümanlarını ve uygun seçenekleri kullanacağını, ancak bunu tercih etmediklerini vurguladı. Farklılıkların, barışçıl ve uluslararası hukuka uygun biçimde çözümlenmesi gerektiğini belirten Von der Leyen, "Türkiye ile olumlu ve yapıcı bir ilişki istiyoruz. Bu, Ankara'nın da çıkarına olur. Ancak bu durum sadece provokasyonların ve baskının durmasıyla gerçekleşebilir." dedi. Von der Leyen, yeni tip koronavirüs (COVID-19) salgınında, Türkiye-AB arasında iş birliği yapmanın ve güçlü bir ilişki inşa etmenin akıllıca olduğunu anlattı. Yapıcı gündem tercihi Bir gazetecinin Türkiye'ye yönelik seçenekleri sorması üzerine Von der Leyen, "Burada Türkiye ile birlikte yapıcı gündemi içeren enstrümanı kullanmak itiyoruz. Yapıcı gündemin, hepimizin çıkarına olduğunu düşünüyoruz. COVID-19 krizinin ekonomiler üzerinde ciddi etkileri olduğu dönemde yapacak çok işimiz var. Bu yönde ilerlemek istiyoruz." diye konuştu. Benzer bir başka soruya yanıt veren Von der Leyen, "Bir tarafta yapıcı bir yol mevcut ve bunu tercih ediyoruz. Bu yolda, Gümrük Birliği'nin güncellenmesi, AB ve Türkiye'nin göç konusunda çalışması, AB ve Türkiye arasında ticaretin geliştirilmesi bulunuyor ve bence bu yönde ilerlemeliyiz." değerlendirmesinde bulundu. Azerbaycan ve Ermenistan arasındaki çatışmalara ilişkin Von der Leyen, tarafları acil biçimde gerilimi düşürmeye çağırdı ve bölgeye dış müdahalede bulunulmaması gerektiğini ifade etti. Von der Leyen, Belarus yaptırımları hakkında liderlerin siyasi karar aldığını, bundan sonra teknik detayların tamamlanacağını söyledi. Son Güncelleme: 2 Ekim 2020 Cuma 01:51
Eylül, Hindistan için COVID-19 salgınının en kötü ayı oldu. Yeni tip koronavirüsten (COVID-19) en yoğun etkilenen ülkelerden Hindistan'da eylül ayı salgının başından bu yana vaka sayıları ve can kayıplarının en hızlı arttığı dönem oldu.. Sağlık Bakanlığından yapılan açıklamada, ülkede toplam vakaların yüzde 41'inin, virüse bağlı ölümlerin yüzde 34'ünün eylül ayında kaydedildiği bildirildi. COVID-19 verilerinin derlendiği "Worldometer” internet sitesine göre, Hindistan geçen ay başından bu yana dünyada günlük olarak en fazla vaka ve ölümün kaydedildiği ülke haline geldi. Hindistan’da 2 Eylül’de tespit edilen 82 bin 860 yeni vaka, o güne dek "tek ülkede görülen en yüksek artış" olarak kayıtlara geçti. Bundan önce ABD'de 24 Temmuz'da görülen 78 bin 619 vaka, "tek ülkede kaydedilen en yüksek günlük artış" olmuştu. Tek günde Çin'deki toplam vaka sayısından fazla artış 4 Eylül’de tek bir günde kaydedilen 87 bin 115 yeni vaka sayısı, COVID-19’un ortaya çıktığı Çin’de Aralık 2019'dan bu yana tespit edilen toplam 85 bin 146 vakayı geride bıraktı. Ülkede günlük vaka sayısı, 5 Eylül’de 90 bin eşiğini aştı. Ardından 9 Eylül'de 95 bin 529'a, 10 Eylül'de 96 bin 760'a, 11 Eylül'de 97 bin 654'e ve 16 Eylül'de 97 bin 859'a ulaşarak yeni "tepe noktalarını" gördü. Hindistan, bu hızlı artış hızı neticesinde 6 Eylül’de toplam vaka sayısında Brezilya’yı geride bırakarak ABD’nin ardından en fazla vakanın görüldüğü ikinci ülke haline geldi. Ölümler Öte yandan Hindistan'da virüse bağlı ölümlerin bilançosu da ağırlaştı. Günlük ölüm sayısı 1 Eylül’den bu yana 1000’in üzerinde seyreden Hindistan, 3 Eylül’den itibaren dünyada günlük olarak en fazla ölümün görüldüğü ülke haline geldi. Günlük ölüm sayısı, 15 Eylül'de 1283'e ulaşarak tepe noktasını gördü. Hindistan, ABD ve Brezilya'nın ardından COVID-19'dan en fazla insanın öldüğü ülke konumunda bulunuyor. Hindistan'da bugüne dek 6 milyon 323 bin 247 COVID-19 vakası görülürken virüs nedeniyle 98 bin 822 kişi hayatını kaybetti. Virüs bulaşan 5 milyon 280 bin 204 kişi iyileşti, 944 bin 221 kişinin ise halen tedavisi sürüyor. Son Güncelleme: 1 Ekim 2020 Perşembe 14:48
Filistin'de COVID-19 vaka sayısı 51 bini aştı. Filistin'de yeni tip koronavirüs (COVID-19) nedeniyle hayatını kaybedenlerin sayısı 376'ya, vaka sayısı 51 bin 62’ye yükseldi.. Filistin Sağlık Bakanlığından yapılan açıklamaya göre, biri Gazze'de, 7'si Batı Şeria'da toplam 8 hastanın daha yaşamını yitirmesiyle Filistin'de COVID-19 kaynaklı can kaybı 376'ya çıktı. Virüse yakalanan kişi sayısı da Doğu Kudüs'te 98, Gazze'de 127 ve Batı Şeria'da 296 olmak üzere İsrail işgali ve ablukası altındaki Filistin topraklarında 521 artarak 51 bin 62 oldu. İyileşen hasta sayısının ise 42 bin 109'a ulaştığı Filistin'de vaka sayılarındaki hızlı artış dikkati çekiyor. Filistin'de ikinci dalga COVID-19 salgınında ilk dalganın nisan ayında yaşandığı Filistin'de ikinci dalga daha sert geçiyor. İlk dalgada tespit edilen en yüksek günlük vaka 39 olurken, bu sayı ikinci dalgada 1000'e yaklaştı. Ülkede mayıs ayında 43'e kadar düşen aktif vaka sayısı da son günlerdeki artışla 10 bin civarında seyrediyor. Son Güncelleme: 1 Ekim 2020 Perşembe 14:38
Suudi Arabistan'da 26 kişi daha koronavirüsten öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 26 artarak 4 bin 794'e yükseldi.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 26 kişi yaşamını yitirdi ve 492 yeni vaka tespit edildi. Son verilerle virüs kaynaklı can kaybı 4 bin 794'e, vaka sayısı da 335 bin 97'ye çıktı. Ülkede sağlığına kavuşan hasta sayısı ise 319 bin 746 oldu. Son Güncelleme: 1 Ekim 2020 Perşembe 14:26
ABD'de COVID-19'dan ölenlerin sayısı 211 bin 833'e yükseldi. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 998 artarak 211 bin 833'e çıktı.. ABD, dünya genelinde COVID-19 salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 44 bin 958 artışla 7 milyon 453 bin 24'e ulaştı. Virüs nedeniyle yaşamını yitirenlerin sayısı 998 artarak 211 bin 833'e yükseldi. Ülkede iyileşenlerin sayısı 4 milyon 701 bini, yapılan test sayısı 107 milyon 565 bini geçti. Eyaletlere bakıldığında 819 bin 524 vakayla California listenin başında bulunurken bunu 787 bin 271 vakayla Teksas ve 706 bin 516 vakayla Florida takip ediyor. Ölü sayısında ise New York eyaleti 33 bin 246 can kaybıyla ilk sırada yer alıyor. ABD'yi, en fazla vaka görülen ülkeler sıralamasında 6 milyon 323 binden fazla vakayla Hindistan ve 4 milyon 813 binin üzerinde vakayla Brezilya izliyor. Son Güncelleme: 1 Ekim 2020 Perşembe 14:02
Macaristan sınırlarını 1 ay daha kapalı tutacak. Macaristan hükümeti, yeni tip koronavirüs (COVID-19) salgınıyla mücadele kapsamında sınırlarını bir ay daha kapalı tutma kararı aldı.. Devlet Bakanı Gergely Gulyas, düzenlediği basın toplantısında, ülkenin salgının ikinci dalgasıyla mücadele ettiğini ve günlük 600 ila 1000 vakanın saptandığını belirterek, hükümetin salgınla mücadele kapsamında önlemler almayı sürdürdüğünü kaydetti. Gulyas, bu çerçevede hükümetin 1 Eylül'de ilan ettiğini sınırları kapatma kararını bir ay daha uzattığını söyledi. Uygulamaya göre Macaristan kendi vatandaşlarının yanı sıra sadece Polonya, Çekya ve Slovakya vatandaşlarının ülkeye girmesine izin veriyor. Macaristan'da son 24 saatte 848 yeni vaka tespit edilirken, toplam vaka sayısı 27 bin 309'a, toplam ölü sayısı ise 781'e ulaştı. Son Güncelleme: 1 Ekim 2020 Perşembe 13:44
Merkel: Türkiye NATO müttefikimiz ve önemli bir ülke. AB Liderler Zirvesi öncesi açıklama yapan Almanya Başbakanı Angela Merkel, "Türkiye NATO müttefikimiz, göç başta olmak üzere stratejik işbirliği yaptığımız önemli bir ülke. Sorunları diyalogla çözebiliriz" dedi.. Avrupa Birliği (AB) Liderler Zirvesi'nde son hazırlıklar tamamlandı. Zirveye ev sahipliği yapacak AB Konseyi binası, yeni tip koronavirüs (COVID-19) önlemleri nedeniyle gazetecilere kapatıldı. Üst düzey tedbirler Normal zamanda 2 bin 500'den fazla gazetecinin takip ettiği zirve için aralarında AA foto muhabirinin de olduğu sadece 5 foto muhabirine akreditasyon verildi. Bu kişilere de zirve öncesi COVID-19 testi yapıldı. AB Konsey binasına gelen Almanya Başbakanı Angela Merkel, zirve öncesi Türkiye ile ilgili önemli açıklamalar yaptı. AB Liderler Zirvesi için AB Konsey binasına gelen Almanya Başbakanı Angela Merkel, Türkiye ile ilgili önemli açıklamalar yaptı. Açıklamalara dair detaylar TRT Haber'de. pic.twitter.com/5J6iSVOpFM — TRT Haber Canlı (@trthabercanli) October 1, 2020 Merkel, "Türkiye NATO müttefikimiz, göç başta olmak üzere stratejik işbirliği yaptığımız önemli bir ülke. Sorunları diyalogla çözebiliriz" dedi. Merkel, Doğu Akdeniz’deki tansiyonu yapıcı bir diyalog mekanizması ile çözmek istediklerini ve siyasi çözüm arayışında olduklarını ifade etti. Leyen: Türkiye konusunda 2 seçenek var Konsey binasına girişte açıklama yapan AB Komisyonu Başkanı Ursula von der Leyen de Doğu Akdeniz ile ilgili "Türkiye konusunda 2 seçenek var; ya diyalogla çözeceğiz ya da tansiyon daha da tırmanacak. Biz bunu istemiyoruz. Üye ülke olarak Güney Kıbrıs Rum Kesimi ve Yunanistan ile tam dayanışma içindeyiz. Ama bugün konuyu diyalog ve diplomasi ile çözeceğimize inanıyorum” açıklamasını yaptı. Fransa Cumhurbaşkanı Emmanuel Macron da Güney Kıbrıs Rum Kesimi ve Yunanistan ile tam dayanışma içinde olduklarını vurgulayıp "Doğu Akdeniz’deki gerilime pragmatik gerçekçi bir çözüm bulmak istiyoruz" dedi. Gözler AB Liderler Zirvesi’nde AB Konseyi'nin bugün ve yarınki toplantısında ağırlıklı olarak dış ilişkiler tartışılacak. Gündemin ana maddesini oluşturan Doğu Akdeniz ve Türkiye ile ilişkilerin yanı sıra Çin, Belarus ve Rus muhalif Aleksey Navalnıy'ın zehirlenmesi ile Dağlık Karabağ da AB liderlerinin konuşacağı dosyalar arasında yer alıyor. Türkiye’nin dikkati ise Doğu Akdeniz'de yaşanan gelişmeler, Gümrük Birliği anlaşması, Vize muafiyeti, 18 Mart mutabakatı ve terörle mücadele başlıkları üzerinde olacak. Son Güncelleme: 1 Ekim 2020 Perşembe 13:23
İtalya'da hükümet OHAL'i uzatmayı planlıyor. İtalya Başbakanı Giuseppe Conte, ülkede yeni tip koronavirüs (COVID-19) salgınıyla mücadele için halihazırda uygulamada olan olağanüstü hali (OHAL) 31 Ocak 2021'e uzatmayı düşündüklerini söyledi.. Başbakan Conte, Caserta kentinde gazetecilere yaptığı açıklamada, İtalyan basınında dünkü Bakanlar Kurulu toplantısından sonra çıkan OHAL'i uzatma hazırlığı haberlerini doğrulayarak, "OHAL’in 31 Ocak’a kadar uzatılmasını talep etmek için parlamentoya gideceğiz." dedi. Sağlık Bakanı Roberto Speranza da OHAL'in uzatılmasını parlamentoda görüşeceklerini belirterek, 7-8 aylık dönem için dişlerini sıkmaları ve bir süre daha direnmeleri gerektiğini ifade etti. Conte hükümeti, COVID-19 salgınıyla mücadele edebilmek için ilk olarak 31 Ocak’ta 6 aylığına OHAL ilan etmiş, temmuz sonunda bunu 15 Ekim’e kadar uzatma kararı almıştı. İtalya'da salgında son durum Çin'den sonra COVID-19 salgınından en ciddi şekilde etkilenen İtalya'da Sağlık Bakanlığı verilerine göre, 21 Şubat’tan bu yana 314 bin 861 kişiye COVID-19 tanısı konuldu. Şu ana kadar 35 bin 894 kişi COVID-19 nedeniyle hayatını kaybederken, iyileşenlerin sayısı 227 bin 704 oldu. Ülkede halihazırda, 51 bin 263 COVID-19 hastası bulunuyor. Avrupa'da son dönemde COVID-19 salgınında günlük yeni vaka sayılarında ciddi artış gözlenirken, İtalya’da artış daha düşük seviyede seyrediyor. Ülkede eylül ayında günlük ortalama vaka artışı 1316 civarında kaydedildi. Son Güncelleme: 1 Ekim 2020 Perşembe 12:44
Pfizer ve BioNTech, COVID-19 aşı adayının denemelerine Güney Afrika'da başladı. Amerikan ilaç şirketi Pfizer, BioNTech ile geliştirdiği yeni tip koronavirüs (COVID-19) aşı adayının üçüncü aşama klinik denemelerine Güney Afrika'da başladı.. "Clinical Trials Arena" internet sitesinde yer alan habere göre, "BNT162b" adı verilen aşı adayı, Güney Afrika'nın Gauteng, Limpopo ve Western Cape şehirlerindeki merkezlerde 800 kişi üzerinde test edilecek. Güney Afrika Sağlık Ürünleri İdaresi (SAHPRA), 22 Eylül'de aşının üçüncü aşama denemelerinin ülkede yürütülmesine izin vermişti. Almanya'da Türk bilim insanı Prof. Dr. Uğur Şahin'in kurucu ortağı olduğu biyoteknoloji firması BioNTech'in geliştirdiği RNA temelli aşı, COVID-19'u etkisiz kılan kan şekeri enzimleri ile alımlayıcı-bağlayıcı İmmünoglobulin G antikorlarını harekete geçirmeyi, hücre düzeyinde bağışıklık tepkisi yaratan CD4+ ve CD8+ glikoproteinleri artırmayı amaçlıyor. ABD'de Pfizer, Çin'de Fosun Pharma ilaç firmalarının üretim lisansını aldığı aşı adayı için birinci ve ikinci aşama klinik denemelerinin Almanya’da yürütülmesinin ardından 27 Temmuz’da ABD, Arjantin ve Almanya’nın aralarında olduğu diğer ülkelerde 30 bin sağlıklı gönüllünün katılması hedefiyle üçüncü aşama klinik denemeler başlatılmıştı. Pfizer, 12 Eylül’de denemenin katılımcı sayısını 44 bine çıkarmak için ABD Gıda ve İlaç İdaresine (FDA) başvuruda bulunmuştu. ABD hükümeti, testlerin başarılı olması durumunda aralıkta 100 milyon doz, sonrasında 500 milyon doz daha aşı satın almak üzere Pfizer ile 1,9 milyar dolarlık anlaşma yapmıştı. Öte yandan Japonya aşıdan 120 milyon doz, Avrupa Birliği ise 200 milyon doz satın almak üzere talepte bulunmuştu. Şirket Üst Yöneticisi Albert Bourla, 14 Eylül’de, aşının etkinliğine dair kesin sonuçları ekim sonuna kadar almayı beklediklerini, tescil, imalat ve dağıtım süreçleri için de hazırlıklara başladıklarını bildirmişti. Klinik denemeler 3 aşamada yapılıyor Bir aşının yaygın olarak kullanılabilmesi için 3 aşamada insanlar üzerinde test edilmesi gerekiyor. Klinik denemelerin ilk aşamasında, az sayıdaki gönüllü sağlıklı denek üzerinde aşının güvenli olup olmadığı ve insanlar üzerindeki muhtemel yan etkileri araştırılıyor. İkinci aşamada, aşının bağışık tepkilerini uyandırmadaki etkinliği 100’den fazla denek üzerinde test ediliyor. Üçüncü ve son aşamada ise aynı işlem binlerce denekle tekrarlanıyor. Tüm bu süreç aylar ve hatta yıllar alabiliyor. Dünyada 41 aşı adayı klinik deneme aşamasında Dünya Sağlık Örgütü (DSÖ) verilerine göre, 30 Eylül itibarıyla dünya genelinde COVID-19'a karşı 41 aşı adayı klinik deneme, 151 aşı adayı ise klinik öncesi değerlendirme aşamasında bulunuyor. Klinik denemeleri yürütülen aşıların 10'u üçüncü, 14'ü ikinci, 17'si ise birinci aşamada insanlar üzerinde test ediliyor. Çin'de ortaya çıkan COVID-19, 200'den fazla ülke ve bölgeye yayılarak küresel salgına dönüştü. Dünya genelinde vaka sayısı 34 milyonu aşarken, 1 milyondan fazla kişi hayatını kaybetti. Son Güncelleme: 1 Ekim 2020 Perşembe 12:21
İspanya'nın büyük şehirlerinde kısıtlamalar geri döndü. İspanya'da yeni tip koronavirüs (COVID-19) salgınında artan vakalardan dolayı başkent Madrid başta olmak üzere tüm büyükşehirlerde vatandaşlara serbest dolaşım kısıtlaması getirildi.. Sağlık Bakanlığı, Madrid, Katalonya, Endülüs, Galisya gibi bazı özerk yönetimlerin karşı çıkmasına rağmen nüfusu 100 binden fazla olan tüm büyükşehirlere 14 gün boyunca serbest dolaşım kısıtlaması ve ek önlemler getirdi. İspanyol basınında "Karantinayı önleyecek son girişim" olarak gösterilen genelge Resmi Gazete'de yayımlanırken, önlemlerin 48 saat sonra yürürlüğe gireceği bildirildi. COVID-19 vakalarının gelişimine bağlı olarak her hafta revize edilecek genelge gereği, Madrid'de son iki haftadır 1 milyon kişiyi etkileyecek şekilde uygulanan serbest dolaşım kısıtlaması cumartesiden itibaren bölgenin tamamındaki 6,5 milyon kişiyi kapsayacak. Her 100 bin kişide 500'den fazla COVID-19 vakasının tespit edildiği, ülke genelindeki 11 büyükşehirde çalışma, sağlık, okul veya yasal gerekçeler dışında vatandaşların serbest dolaşımları kısıtlanacak. Ayrıca en fazla 6 kişinin toplanmasına izin verilmesi, ibadet yerlerinin en fazla 3'te 1 doluluk oranıyla hizmet vermesi, cenazelerde açık alanda 15, kapalı alanda ise 10 kişiye kadar sınır getirilmesi, dükkanların yüzde 50 doluluk oranına indirilip en geç saat 22.00'da kapatılması, restoran ve barların da aynı şekilde yüzde 50 kapasiteyle çalışıp en geç 23.00'da kapatılması gibi ek önlemler de uygulanacak. Genelgeyle birlikte havaalanları ve tren istasyonlarındaki kontroller de artırılacak. Şimdiye kadar yerel polislerin denetiminde olan yeni önlemlerin uygulanmasıyla ilgili kontrollere asker, jandarma ve ulusal polis de destek verecek. Sağlık Bakanlığının aldığı kararları "Madrid ekonomisini çökertmeye çalışıyorlar." diye eleştiren Madrid Özerk Hükümet Başkanı İsabel Diaz Ayuso, önlemlerin Madrid'in tamamını kapsamasının iptali için mahkemeye başvuracaklarını açıkladı. İspanya'da ana muhalefette olan sağ görüşlü Halk Partisine (PP) bağlı olan Ayuso, sol koalisyon hükümetini, salgına karşı mücadelede "siyasi çıkarlara göre hareket etmekle" suçladı. İspanya'da son üç haftadır günlük vaka artışları 10 binin üzerinde seyrediyor. İstatistiklere göre, eylül ayında ülke genelinde 306 bin 330 yeni vaka tespit edilirken, bunun bir önceki aya göre iki kat fazla olması dikkati çekiyor. Günde yaklaşık 3 bin vaka ile ülke genelindeki yeni vakaların yaklaşık 3'te 1'inin çıktığı Madrid'de çalışma şartlarından yakınan hemşireler 7 Ekim'den itibaren süresiz greve gitme kararı aldı. İspanya, COVID-19 salgınının ilk çıktığı zamanlarda yüksek vaka ve ölüm sayılarından dolayı 14 Mart-21 Haziran tarihleri arasında olağanüstü hal (OHAL) ilan etmişti. Salgında ikinci dalganın önüne geçilememesi halinde gelecek aylarda bölgesel çapta OHAL kararı alınabileceği belirtiliyor. Son Güncelleme: 1 Ekim 2020 Perşembe 12:00
İran'da son 24 saatte COVID-19'dan 211 kişi hayatını kaybetti. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 211 artarak 26 bin 380 oldu.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 211 kişinin daha hayatını kaybettiğini ve 3 bin 825 yeni vaka tespit edildiğini belirtti. Lari, böylece virüs kaynaklı can kaybının 26 bin 380'e, vaka sayısının da 461 bin 44'e çıktığını aktardı. Virüse yakalanan hastalardan 4 bin 121'inin durumunun ağır olduğunu söyleyen Lari, şu ana kadar iyileşenlerin sayısının ise 383 bin 368'e ulaştığı bilgisini verdi. Lari, ülkede bugüne kadar 4 milyon 43 bin 130 kişiye test yapıldığını bildirdi. Sağlık Bakanlığı Sözcüsü ayrıca, ülkedeki 31 eyaletten 30'unun "kırmızı" veya "riskli" bölgeler arasında yer aldığını sözlerine ekledi. Son Güncelleme: 1 Ekim 2020 Perşembe 10:58
Rusya'da koronavirüs vaka sayısı 1 milyon 185 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 185 bin 231’e, ölü sayısı 20 bin 891’e yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 8 bin 945 kişide daha COVID-19 tespit edilmesiyle vaka sayısı 1 milyon 185 bin 231’e ulaştı. Artan günlük vakalar 12 Haziran’dan bu yana en yüksek seviyeye geldi. Ülkede son bir günde ölü sayısı 169 artarak 20 bin 891’e, iyileşen sayısı 5 bin 985 artarak 964 bin 242’ye çıktı. Rusya genelinde vaka sayısındaki günlük artış oranı yüzde 0,7’den yüzde 0,8’e yükselirken, yeni vakaların yüzde 27,1’inde belirti görülmedi. Başkent Moskova’da son 24 saatte vaka sayısı 2 bin 424 artarak 295 bin 25’e, ölü sayısı 24 artarak 5 bin 254’e ulaştı. Rusya İnsan Sağlığı ve Tüketici Haklarını Koruma Servisinin açıklamasında, son bir günde 384 bin test yapıldığı ve bugüne kadarki test sayısının 46 milyon 400 bini geçtiği belirtildi. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta kaydedildi. Son Güncelleme: 1 Ekim 2020 Perşembe 09:10
2050'de dünya yaşlı nüfusu iki katına çıkacak. Birleşmiş Milletler (BM) tarafından hazırlanan "Dünya Nüfus Tahminleri" raporuna göre, 2050 yılında dünyadaki yaşlı nüfusunun bugünün 2 katına çıkması bekleniyor.. BM Genel Kurulu tarafından 14 Aralık 1990'da 1 Ekim, Dünya Yaşlılar Günü olarak belirlendi. Bu yıl 30'uncusu kutlanan günle birlikte, aynı zamanda BM'nin "Sağlıklı Yaşlanmanın On Yılı (2020-2030)" olarak adlandırdığı dönem başlıyor. Birleşmiş Milletler, bu 10 yıllık süreçte hedeflere ulaşabilmek için olası zorlukları aşmak adına uzmanları, sivil toplumu, hükümeti ve sağlık mesleklerini Yaşlanma ve Sağlık Küresel Strateji ve Eylem planının beş stratejik hedefini tartışmak üzere bir araya getirmeyi amaçlıyor. Sağlıklı Yaşlanmanın On Yılı döneminin tamamlandığı 2030'da, 2019'da 1 milyar olan 60 yaş ve üstü insan sayısının yüzde 34 artışla 1,4 milyara çıkması öngörülüyor. En fazla yaşlı insan Asya, Avrupa ve Kuzey Amerika'da yaşıyor Dünyada 2019 yılı itibarıyla 65 yaş ve üstü 703 milyon kişi bulunuyor. Doğu ve Güneydoğu Asya, 261 milyon ile en fazla yaşlı nüfusu barındırırken, onu 200 milyon yaşlıyla Avrupa ve Kuzey Amerika izliyor. BM araştırmalarına göre, gelecek 30 yılda, dünya genelinde yaşlıların sayısı iki katından fazla artacak ve 2050'de 1,5 milyardan fazla kişi 65 yaşın üzerinde olacak. Tüm bölgelerde 2019 ile 2050 arasında yaşlı nüfusun sayısında ciddi artış olması öngörülüyor. Yaşlı nüfusta en büyük artışın 312 milyonla Doğu ve Güneydoğu Asya'da gerçekleşmesi, 2019'da 261 milyon olan rakamın 2050'de 573 milyona çıkması bekleniyor. Araştırmalar, 2050 itibarıyla 65 yaş ve üzeri yaşlıların nüfus içinde en yüksek orana sahip olacağı ülkeler arasında Güney Kore, Singapur, Çin, Tayvan, Maldivler ve Tayland'ın öne çıktığını gösteriyor. Tahminler, 2050 yılında küresel çapta yaşlı nüfusunun yaklaşık yüzde 80'inin az gelişmiş ülkelerde olacağını söylüyor. 2020 yılında tarihte ilk kez 60 yaş ve üstü yaşlı sayısı 5 yaşından küçük çocukların sayısını geçti Araştırmalar, 2020'de tarihte ilk kez 60 yaş ve üzerindeki kişi sayısının 5 yaşın altındaki çocukların sayısını geçtiğini gösterdi. 2050'ye kadar, 60 yaşın üstündeki kişi sayısının, 5 yaşın altındaki çocukların iki katından biraz daha fazla olacağı, ergenler ve 15-24 yaş arası gençlerin sayısını ise geçeceği tahmin ediliyor. Birçok ülkede, yaşlıların nüfustaki oranlarının yükseleceği, 2030'da her altı kişide birinin ve 2050'de her beş kişiden birinin 60 yaş ve üstü olacağı ifade ediliyor. Tüm dünyada 1950'den bu yana yaşam beklentisinde önemli artışlar görüldü. Doğurganlığın azalması ve uzun ömürlülüğün artması küresel olarak nüfusun yaşlanmasının temel itici güçlerini oluşturuyor. Bununla birlikte genellikle genç ve çalışma çağındaki göçmenler, büyük göç alan gelişmiş ülkelerdeki hızlı yaşlı nüfus artış oranını geçici olarak yavaşlatıyor. Bunlara ek olarak, yaşam beklentisi bakımından 60 yaş ve üzeri dünya nüfusunun yüzde 54'ünü, 80 yaş ve üzeri nüfusun yüzde 61'ini oluşturan kadınlar erkeklerden daha uzun yaşıyor. "Pandemi dönemi toplumların yaşlılarına hak ettikleri değeri göstermeleri için bir fırsat" Dünya Yaşlılar Günü ile alakalı olarak değerlendirmelerde bulunan Ankara Üniversitesi Yaşlılık Çalışmaları Uygulama ve Araştırma Merkezi (YAŞAM) Müdürü Prof. Dr. Emine Özmete, yeni tip koronavirüs (COVID-19) salgını döneminin, toplumların yaşlılarına hak ettikleri değeri göstermeleri için bir fırsat olduğunu belirtti. Özmete, COVID-19 sürecinde ülkemizde yaşlıların evde kalarak kendilerini koruduklarına ve alınan tüm tedbirlere uyarak, dayanışma örneği gösterdiğine dikkati çekti. Hangi sosyo ekonomik düzeyde olursa olsun her bireyin ve yaşlının bakıma ihtiyacı olabileceğine değinen Özmete, iyi bir bakımın her yaşlının hakkı olduğunu ve bu sebeple salgın dönemlerinde yaşlıların temel ihtiyaçlarının karşılanmasının ve kendilerini güvende hissettirmenin en önemli konu olduğunu aktardı. Özmete, ülkemizde "Vefa Sosyal Destek Programı" sayesinde evlerinde yaşayan, sağlık ve sosyal hizmet çalışanları sayesinde yatılı bakım kurumlarında kalan yaşlıların ihtiyaçlarının karşılandığını hatırlatarak, şunları kaydetti: "Salgın döneminde birçok gelişmiş ülke yaşlılarını hizmette öncelikli görmezken, ülkemiz Dünya Sağlık Örgütü (DSÖ) tarafından pandemi döneminde yaşlılara hizmet sunumu açısından en başarılı ülkeler arasında gösterildi. Demografik dönüşüm nedeniyle yaşlı nüfus artıyor. Toplumlar, yaşlı nüfusun ihtiyaçlarını karşılamak üzere hazırlıklı olmalı. Pandemi döneminde toplum yaşlıların farkına vardı. Yaşlılığın, hem ihtiyaçların karşılanması hem de özen gösterilmesi gereken bir dönem olduğu daha iyi anlaşıldı. Salgın sürecinde ve sonrasında yaşlılara itibar ve değer göstermek, toplumların sorumluluğudur. Yaşlılık bilgelik ve itibar dönemidir. Toplum yaşlılara bu değerleri atfetmekten vazgeçmemeli." Son Güncelleme: 1 Ekim 2020 Perşembe 08:44
İsrail'de COVID-19 salgınında günlük vaka rekor kırdı. İsrail'de uygulanan karantinaya rağmen son 24 saatte 8 bin 919 kişide daha yeni tip koronavirüs (COVID-19) tespit edilmesiyle, salgında şimdiye kadar görülen en yüksek günlük vaka sayısı kaydedildi.. Sağlık Bakanlığından yapılan yazılı açıklamaya göre, virüs nedeniyle 43 kişinin daha hayatını kaybetmesiyle toplam can kaybı 1571'e yükseldi. Son 24 saatte 8 bin 919 kişide daha COVID-19 tespit edilen ülkede, toplam vaka sayısı da 248 bin 133'e çıktı. Bu, virüsün ülkede ilk görüldüğü 21 Şubat'tan bu yana kaydedilen en yüksek günlük vaka sayısı oldu. Ayrıca, COVID-19 hastalarından 810'unun durumunun ağır olduğu, 177 bin 752 kişinin ise iyileştiği aktarıldı. Aktif vaka sayısı 68 bini geçti Salgında ikinci dalganın etkili olduğu ülkede mayıs ayında 2 binin altına düşen aktif vaka sayısı da son günlerdeki sert yükselişle 68 bin 810'a ulaştı. İsrail yönetimi, COVID-19 salgınını kontrol altına almak için 18 Eylül'de 3 haftalık karantina kararı almıştı. Vaka sayılarındaki yükselişin devam etmesi üzerine Başbakan Binyamin Netanyahu söz konusu karantinanın uzatılabileceği sinyalini vermişti. Son Güncelleme: 1 Ekim 2020 Perşembe 07:43
Gözler AB Liderler Zirvesi’nde. Bugün gerçekleştirilecek AB Liderler Zirvesi’nde Doğu Akdeniz'deki son durum ele alınacak. Türkiye ile ilişkilerin yanı sıra Belarus konusu da Brüksel'de masada olacak.. AB Konseyi'nin bugün ve yarınki toplantısında ağırlıklı olarak dış ilişkiler tartışılacak. Gündemin ana maddesini oluşturan Doğu Akdeniz ve Türkiye ile ilişkilerin yanı sıra Çin, Belarus ve Rus muhalif Aleksey Navalnıy'ın zehirlenmesi ile Dağlık Karabağ da AB liderlerinin konuşacağı dosyalar arasında yer alıyor. Türkiye’nin dikkati ise Doğu Akdeniz'de yaşanan gelişmeler, Gümrük Birliği anlaşması, Vize muafiyeti, 18 Mart mutabakatı ve terörle mücadele başlıkları üzerinde olacak. Türkiye'nin Doğu Akdeniz'de konferans teklifi Ankara, Doğu Akdeniz'deki sorunun diplomatik yollardan çözümünden yana. Kıbrıs Türklerinin de temsil edileceği bir uluslararası konferansın toplanması için çalışmalar yapılıyor. Diyalog kanallarının açılması önemli bir adım. Ancak bu süreçte Atina yönetimine düşen sorumlulukların da altı çiziliyor. Zirve öncesi Dışişleri Bakanı Bakanı Mevlüt Çavuşoğlu detayları AB Dış İlişkiler ve Güvenlik Politikası Yüksek Temsilcisi Josep Borrell ile görüştü. Cumhurbaşkanı Erdoğan ise AB liderlerine mektup yolladı. Erdoğan mektubunda “Türkiye-AB ilişkilerinde 60 yılı aşan zorlu sınamalar da yaşandığına” dikkat çekti. Cumhurbaşkanı Erdoğan'dan AB liderlerine mektup Erdoğan, “Doğu Akdeniz'de devam eden gerginliğin müsebbibinin Türkiye değil, Yunanistan ve GKRY olduğunu vurgulayan Cumhurbaşkanı Erdoğan, "Bugün geldiğimiz duruma, Yunan-Rum ikilisinin Türkiye'yi ve Kıbrıs Türklerini yok saymaları, tek yanlı adımlar atmaları, oldubittiler yaratmaları ve AB'nin buna 2003 yılından beri seyirci kalması yol açmıştır. Kıbrıs meselesi çözülmeden AB'ye üye yapılan GKRY, Kıbrıs Türklerini yok sayarak 2003, 2007 ve 2010 yıllarında komşu ülkelerle deniz sınırı anlaşmaları yapmış, 2007 yılında ruhsat sahaları belirlemiş, uluslararası ihaleler açmış ve 2011 yılında ilk sondajını gerçekleştirmiştir" ifadelerini kullanmıştı. Çin, Navalnıy ve ekonomi AB liderlerinin gündeminde başta Belarus olmak üzere birçok konu bulunuyor. AB, Belarus'ta 9 Ağustos'ta yapılan ve Aleksandr Lukaşenko'nun kazandığı açıklanan cumhurbaşkanlığı seçimine hile karıştırıldığını, bu nedenle sonucu tanımadığını açıkladı. Ancak seçimden kısa süre sonra Belarus yönetimine yaptırım kararı alınmasına rağmen Kıbrıslı Rumların vetosu nedeniyle yaptırımlar hayata geçirilemedi. AB zirvesinde Belarus'a yaptırımların nasıl mümkün kılınacağı konusunun tartışılması bekleniyor. Zirvenin diğer konularını ise COVID-19 salgını sonrası ekonomi, tek pazarın güçlendirilmesi, daha iddialı bir sanayi politikası geliştirilmesi ve dijital dönüşümün hızlandırılması oluşturacak. Son Güncelleme: 1 Ekim 2020 Perşembe 06:46
Dünya genelinde koronavirüs tespit edilen kişi sayısı 34 milyonu aştı. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 34 milyonu geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 18 bin 748 kişi yaşamını yitirdi. Vaka sayısı, dünya genelinde 34 milyon 166 bin 631'e çıkarken, virüs saptanan 25 milyon 437 bin 12 kişi sağlığına kavuştu. Tedavisi devam eden 7 milyon 710 bin 972 vaka bulunuyor. En fazla vaka ve ölümün görüldüğü ABD'de 7 milyon 447 bin 643 kişide COVID-19 tespit edildi, salgın nedeniyle 211 bin 752 kişi hayatını kaybetti. Sağlık Bakanı Koca: Aşı için 2-3 aylık zaman kaldı, tünelin ucu ve ışık göründü ABD'nin yanı sıra vaka sayıları 300 bini geçen ülkeler şöyle: Hindistan (6 milyon 312 bin 584), Brezilya (4 milyon 813 bin 586), Rusya (1 milyon 176 bin 286), Kolombiya (829 bin 679), Peru (814 bin 829), İspanya (769 bin 188), Arjantin (751 bin 1), Meksika (743 bin 216), Güney Afrika (674 bin 339), Fransa (563 bin 535), Şili (462 bin 991), İran (457 bin 219), İngiltere (453 bin 264), Bangladeş (363 bin 479), Irak (362 bin 981) Suudi Arabistan (334 bin 605), Türkiye (318 bin 663), İtalya (314 bin 861), Pakistan (312 bin 806) ve Filipinler (311 bin 694). ABD'nin yanı sıra ölü sayısı 10 bini geçen ülkeler ise şöyle sıralandı: Brezilya (143 bin 962), Hindistan (98 bin 708), Meksika (77 bin 646), İngiltere (42 bin 413), İtalya (35 bin 894), Peru (32 bin 463), Fransa (31 bin 956), İspanya (31 bin 791), İran (26 bin 169), Kolombiya (25 bin 998), Rusya (20 bin 722), Güney Afrika (16 bin 937), Arjantin (16 bin 734), Şili (12 bin 741), Ekvador (11 bin 355), Endonezya (10 bin 740) ve Belçika (10 bin 16). Son Güncelleme: 1 Ekim 2020 Perşembe 06:37
Kanada yabancılar için sınır kısıtlamalarını 31 Ekim’e kadar uzattı. Kanada’nın, yeni tip koronavirüs (COVID-19) salgını nedeniyle 16 Mart 2020’de yürürlüğe koyduğu yabancılar için sınır kısıtlamaları 31 Ekim 2020 tarihine kadar uzatıldı.. Kanada Kamu Güvenliği Bakanı Bill Blair, kendisine ait sosyal medya hesabından yaptığı açıklamada, ABD dışındaki bir ülkeden Kanada’ya yapılacak uluslararası seyahatler için daha önce açıklanan kısıtlamaların 31 Ekim'e kadar uzatıldığını duyurdu. Yenilenen karar, Kanada vatandaşı ve Kanada’da sürekli oturma izni olmayanlarla istisnai durum kapsamına girmeyenleri içeriyor. Girişine izin verilenlere 14 gün karantina şartı Karar gereğince, Kanada’ya girişine izin verilenlerin 14 gün boyunca kendilerini karantinaya almaları gerekiyor. Bu durumda olanların, Kanada’da karantinada kalacakları uygun bir ev ortamı ile ilaç ve diğer sağlık hizmetlerine erişim konusunda resmi makamlara belgeli bildirimde bulunmaları şart koşuluyor. Kısıtlamalara uymayanlara ceza Ülkede kısıtlama hükümlerine uymayanlar için de cezai uygulamalar bulunuyor. Kanada, yakın zaman önce de ABD ile olan sınır geçişlerinde zorunlu olmayan seyahat yasaklarını, 21 Ekim’e kadar uzattığını açıklamıştı. Kanada-ABD sınır kısıtlamalarından, kamyon sürücüleri ve sağlık çalışanları gibi temel işçiler muaf tutuluyor. Son Güncelleme: 1 Ekim 2020 Perşembe 05:37
Afrika'da vaka sayısı 1 milyon 490 bine yaklaştı. Afrika kıtasında yeni tip koronavirüs (COVID-19) tespit edilenlerin sayısı 1 milyon 489 bin 711'e yükseldi. Virüs nedeniyle hayatını kaybedenlerin sayısı ise 193 artışla 35 bin 922'ye yükseldi.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde COVID-19 bulaşan kişi sayısı, son 24 saatte 8 bin 763 artarak, 1 milyon 489 bin 711'e ulaştı. Virüs nedeniyle hayatını kaybedenlerin sayısı ise 193 artışla 35 bin 922'ye yükseldi. Kıtada bugüne kadar COVID-19 kaynaklı en fazla can kaybı 16 bin 734 ile Güney Afrika'da kaydedilirken bu ülkeyi, 5 bin 930 ile Mısır, 2 bin 294 ile de Fas takip ediyor. En fazla COVID-19 vakasının görüldüğü ilk üç ülke 674 bin 339 ile Güney Afrika, 123 bin 653 ile Fas ve 103 bin 198 ile Mısır oldu. Morityus'ta aktif COVID-19 vakası kalmazken Seyşeller ve Eritre'de COVID-19'a bağlı ölüm rapor edilmedi. Afrika'da, COVID-19'a yakalanan 1 milyon 233 bin 125 kişi iyileşti. Son Güncelleme: 1 Ekim 2020 Perşembe 05:13
Avustralya'nın Victoria eyaletinde can kaybı 800'e çıktı. Yeni tip koronavirüs (COVID-19) nedeniyle can kayıplarının sürdüğü Avustralya'nın Victoria eyaletinde, 2 kişinin daha hayatını kaybetmesiyle eyaletteki can kaybı 800'e çıktı. Ülkedeki toplam can kaybı, 888 oldu.. Victoria Eyalet Başbakanı Daniel Andrews, eyaletin başkenti Melbourne'de düzenlediği günlük basın toplantısında, son 24 saatte 15 kişiye daha COVID-19 teşhisi konulan eyalette 2 kişinin hayatını kaybettiğini açıkladı. Hayatı kaybedenlerin ailelerine başsağlığı dileğinde bulunan ve yürürlükteki sıkı tedbirlerin 19 Ekim'de gevşetileceği konusunda iyimser olduğunu vurgulayan Başbakan Andrews, "Güvenli ve istikrarlı adımlar atabileceğiz. Victoria toplumu, bu zorluğun üstesinden çok iyi geldi ve biz sadece bunu görmeliyiz." ifadelerini kullandı. Victoria'da can kaybı 800'e çıktı Ülkede COVID-19 nedeniyle hayatını kaybeden 888 kişiden 800'ünün, virüse yakalanan 27 bin 96 kişiden de 20 bin 184'ünün Victoria eyaletine kayıtlı olması, eyaleti, virüsün merkezi haline getiriş durumda. Son dönenemlerde can kaybı kaydedilmeyen ülkenin diğer eyaletlerinden Yeni Güney Galler'de 53, Tazmanya'da 13, Batı Avustralya'da 9, Queensland'de, Güney Avustralya'da 4, Avustralya Başkent Bölgesi'nde 3 kişi hayatını kaybetti. Öte yandan Avustralya genelindeki 468 aktif vakadan 378'i ile hastanelerde yatan COVID-19'lu 55 hastadan 48'i yine Victoria eyaletinde kayıtlı. İkinci dalganın kontrol altına alınması için sıkı tedbirlerin uygulandığı eyaletteki vaka sayılarında görülen düşüşün devam etmesi halinde, yürürlükteki yasakların 19 Ekim'de hafifletilmesi bekleniyor. Eyaletteki yasaklar kapsamında, çalışanlar çalışma formu doldurarak işe giderken, alışveriş ve egzersizin eve 5 kilometre mesafede yapılması mecbur tutuluyor. Bakım hizmeti dışında ev ziyareti yapılması yasaklanırken maske takmak şartıyla halka açık alanlarda, iki aileden toplam 5 kişinin bir araya gelmesine izin verilmiş durumda. Sıkı tedbirlere göre, kuralları ihlal edenlere 4 bin 957 Avustralya doları (yaklaşık 27 bin 400 lira) para cezası veriliyor. Yeni Zelanda'da 12 yeni vaka kaydedildi Yeni Zelanda Halk Sağlığı Direktörü Dr. Caroline McElnay, son 24 saatteki 5 bin 679 testin sonucuna göre, 10'u Hindistan, 1'i Amerika, 1'i de Filipinler'den olmak üzere ülkeye dönen 12 Yeni Zelandalıya daha COVID-19 teşhisi konulduğunu açıkladı. Virüse yakalananların otelde karantinada olduğunu belirten Dr. McElnay, ülkedeki toplam aktif vaka sayısının 53 olduğunu söyledi. Yeni Zelanda’da, virüse yakalandığı belirlenen 1848 kişiden 1770'i sağlığına kavuşurken, 25 kişi hayatını kaybetti. Son Güncelleme: 1 Ekim 2020 Perşembe 03:41
Türk Kızılay'dan Pakistan'a maske yardımı. Türk Kızılay, yeni tip koronavirüs (COVID-19) ile mücadele kapsamında, Pakistan'a 300 bin maske yardımında bulundu.. Türk Hava Yollarına (THY) ait uçakla bu sabah İslamabad Uluslararası Havalimanı'na ulaşan kargoyu, Türk ve Pakistan Kızılay yetkilileri karşıladı. Türk Kızılay Pakistan Delegasyon Başkanı İbrahim Carlos Camilo, 300 bin KN-95 maskeyi COVID-19 salgını ile mücadele kapsamında, Pakistan hükümetine hibe etmek üzere teslim aldıklarını belirtti. Camilo, gümrük işlemlerinin tamamlanmasının ardından maskeleri Pakistan Kızılay ile iş birliği çerçevesinde birkaç gün içerisinde yetkililere teslim edeceklerini kaydetti. Pakistan Kızılay Lojistik Sorumlusu Muhammad Amin de kardeş Türk Kızılaydan 300 bin adet maske yardımı aldıklarını ve bu maskelerin, ülkenin çeşitli bölgelerine dağıtılacağını ifade ederek, Türk Kızılaya teşekkür etti. Pakistan'da şimdiye kadar 312 bin 263 COVID-19 vakası görüldü, salgın dolayısıyla 6 bin 479 kişi hayatını kaybetti. Son Güncelleme: 1 Ekim 2020 Perşembe 02:39
Dünyada koronavirüs vaka sayısı 34 milyonu aştı: İşte paylaşılan son rakamlar. Dünya genelinde yeni tip koronavirüs (COVID-19) vaka sayısı 34 milyonu geçti, hayatını kaybedenlerin sayısı da 1 milyon 15 bin 380 kişiye yükseldi.. Yeni tip koronavirüs (COVID-19) salgını etkisini sürdürüyor. COVID-19 verilerinin derlendiği "Worldometer" internet sitesine göre, virüse yakalananların sayısı 34 milyon 20 bin 311'e ulaştı. ABD'de vaka sayısı 7,5 milyona dayandı Vakaların en fazla görüldüğü ABD'de 7 milyon 420 bin 300 kişi COVID-19'a yakalandı. ABD'nin ardından en fazla vaka görülen ilk 10 ülke, sırasıyla Hindistan (6 milyon 287 bin 238), Brezilya (4 milyon 787 bin 637), Rusya (1 milyon 176 bin 286), Kolombiya (824 bin 42), Peru (811 bin 768), İspanya (769 bin 188), Meksika (738 bin 163), Arjantin (736 bin 609), Güney Afrika (672 bin 572) ve Fransa (550 bin 690) oldu. Türkiye'de de vaka sayısı 318 bin 663'e ulaştı. Dünyada 1 milyon 15 bin 380 kişi öldü Çin'in Vuhan kentinde ortaya çıkan COVID-19, 200'den fazla ülke ve bölgeye yayıldı. Salgın nedeniyle dünya genelinde 1 milyon 15 bin 380 kişi hayatını kaybetti. COVID-19'a yakalanan 25 milyon 267 bin 863 kişi iyileşti, tedavisi süren 7 milyon 737 bin 68 aktif vaka bulunuyor. İşte ülkelerin koronavirüs vakaları ve ölümlerine ilişkin paylaştığı son rakamlar: İspanya Sağlık Bakanlığından yapılan açıklamada COVID-19 vaka sayısının 11 bin 16 artarak 769 bin 188'e yükseldiği aktarıldı. Açıklamada ayrıca COVID-19 kaynaklı ölümlerin sayısının son 24 saatte 177 artarak, 31 bin 791'e çıktığı kaydedildi. Portekiz'deki durum Portekiz Sağlık Bakanlığı COVID-19'dan son 24 saatte 8 kişinin hayatını kaybettiğini ve 825 yeni vaka tespit edildiğini duyurdu. Ülkede salgının başlangıcından bu yana hayatını kaybedenlerin sayısı 1971 olurken, vaka sayısı da 75 bin 542'ye çıktı. Mevcut durumda Portekiz'de tespit edilmiş 25 bin 41 aktif COVID-19 vakası bulunuyor. İtalya'da son 24 saatte 1851, Malta'da 23 yeni COVID-19 vakası saptandı İtalya Sağlık Bakanlığının günlük açıkladığı verilere göre, son 24 saatte 1851 kişiye COVID-19 tanısı konuldu. Salgın başından bu yana virüs kapan kişi sayısı toplam 314 bin 861 oldu. Hayatını kaybedenlerin sayısı da son 24 saatte 19 artarak 35 bin 894'e çıktı. Aktif COVID-19 hasta sayısı da 51 bin 263’e yükselirken, yoğun bakımda tedavi görenlerin sayısı da son 24 saatte 9 artarak 280’e ulaştı. İyileşenlerin sayısı da 1198 artarak, 227 bin 704 oldu. Malta'daki durum Avrupa Birliği (AB) ülkeleri arasında COVID-19 salgınının ikinci dalgasını ciddi şekilde geçiren ada ülkesi Malta’da vaka ve ölüm sayıları artmaya devam ediyor. Adada son 24 saatte 23 yeni vaka kaydedilirken, halihazırda aktif COVID-19 hasta sayısı 262 oldu. Ülkede ölü sayısı da son 24 saatte 1 artarak, 35'e yükseldi. Bu arada, Avrupa Hastalık Önleme ve Kontrol Merkezi’nin (ECDC) verilerine göre, 14 günlük ortalama ölüm oranı 3,6'ya çıkan Malta, takip edilen 31 ülke arasında ölüm oranının yüksekliğiyle ilk sırada yer aldı. Kuveyt ve Bahreyn'de COVID-19'dan ölümler arttı Kuveyt Sağlık Bakanlığından yapılan yazılı açıklamada, son 24 saatte COVID-19 nedeniyle 3 kişinin vefat ettiği ve 614 kişide virüs tespit edildiği belirtildi. Ülkede toplam can kaybının 610'a, vaka sayısının 105 bin 182'ye çıktığı kaydedilen açıklamada, sağlığına kavuşan hasta sayısının ise 96 bin 688 olduğu ifade edildi. Bahreyn Bahreyn Sağlık Bakanlığından yapılan yazılı açıklamada, 2 kişinin virüs nedeniyle yaşamını yitirdiği, 573 kişinin enfekte olduğu, 718 kişinin de sağlığına kavuştuğu ifade edildi. Açıklamada, son verilerle can kaybının 248'e, vaka sayısının 70 bin 422'ye, iyileşenlerin ise 64 bin 267'ye yükseldiği kaydedildi. Katar Katar Sağlık Bakanlığından yapılan yazılı açıklamada, COVID-19 salgınında 227 yeni vakaya rastlandığı, 251 kişinin ise iyileştiği belirtildi. Böylece vaka sayısının 125 bin 760'a, iyileşen hasta sayısının da 122 bin 699'a yükseldiği aktarıldı. Katar'da bugüne kadar COVID-19 nedeniyle 214 kişi yaşamını yitirmişti. Rusya'da son 24 saatte 8 bin 481 vaka tespit edildi Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 8 bin 481 kişi virüse yakalandı ve böylece COVID-19 vaka sayısı 1 milyon 176 bin 286’ya çıktı. Ülkede son bir günde ölü sayısı 177 artarak 20 bin 722, sağlığına kavuşanların sayısı 5 bin 858 artışla 958 bin 257 oldu ve şimdiye kadar virüs tespit edilen hastaların yüzde 81,4'ü iyileşti. Rusya genelinde vaka sayısındaki günlük artış oranı yüzde 0,7’de kalırken, yeni vakaların yüzde 25,6’sında semptom görülmedi. Ülkede, 197 bin 307 COVID-19 hastasının tedavisi sürüyor. Başkent Moskova’da son 24 saatte vaka sayısı 2 bin 308 artarak 292 bin 601’e, ölü sayısı 27 artarak 5 bin 230’a yükseldi. Rusya İnsan Sağlığı ve Tüketici Haklarını Koruma Servisinden yapılan açıklamada, son bir günde 338 bin COVID-19 testi yapıldığı ve toplam test sayısının 46 milyon binden fazla olduğu kaydedildi. Açıklamada, 219 bin 714 kişinin gözetimde tutulduğu aktarıldı. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta kaydedilmişti. Avrasya ülkelerinde COVID-19 vakaları artmaya devam ediyor Moldova Sağlık, Çalışma ve Sosyal Koruma Bakanlığından yapılan açıklamaya göre, son 24 saatte 1013 kişi virüse yakalandı ve böylece COVID-19 vaka sayısı 53 bin 42’ye yükseldi. Virüsten sağlığına kavuşan sayısı 418 artarak 38 bin 997, hayatın kaybedenlerin sayısı ise 10 artarak 1320 oldu. Ülkede, 12 bin 725 COVID-19 hastasının tedavisi sürüyor, 23 bin 610 kişi gözetimde tutuluyor. Moldova’ya bağlı Gagauz Özerk Yeri’nde ise COVID-19 vaka sayısının 2 bin 186’ya yükseldiği ifade edildi. Belarus Belarus Sağlık Bakanlığından yapılan açıklamada, son 24 saatte COVID-19 vaka sayısının 371 artarak 78 bin 631’e, ölenlerin sayısının 5 artışla 833’e çıktığı bildirildi. Açıklamada, 205 kişinin sağlığına kavuştuğu ve böylece iyileşen sayısının 74 bin 525 olduğu kaydedildi. Ülkede, 3 bin 273 COVID-19 hastasının tedavisi sürüyor. Belarus’ta nisan sonunda 900’ün üzerine çıkan günlük vaka sayısı, mayısta bine yaklaşmış, haziranda ise düşüşe geçmişti. Ağustosta 100’ün altında görülen günlük vaka sayısı, eylül başında yeniden yükselmeye başlamıştı. Gürcistan Gürcistan Başbakanlığından yapılan yazılı açıklamaya göre, COVID-19 nedeniyle iki kişi daha hayatını kaybetti ve ölü sayısı 39'a ulaştı. Ülkede bugün 326 artan vaka sayısı 6 bin 233 kişiye çıkarken, 3 bin 120 hasta iyileşti. Özbekistan Özbekistan Sağlık Bakanlığından yapılan açıklamada, gün içerisinde ülkede COVID-19 vaka sayısının 198 artarak 56 bin 717'ye, virüsten ölenlerin sayısının ise 2 artarak 467'ye çıktığı bildirildi. Açıklamada, iyileşenlerin sayısının 396 artarak 53 bin 366 olduğu ve şimdiye kadar virüs tespit edilen hastaların yüzde 94’ünün iyileştiği aktarıldı. Ülkedeki hastanelerde 2 bin 881 hastanın tedavisi sürüyor. Karantina tedbirlerinin 15 Ağustos'tan itibaren aşamalı olarak gevşetildiği Özbekistan'da, ağustos sonundan başlayarak 300’ün altında seyreden günlük vaka sayısı, eylülde yükselişe geçmiş, 10 Eylül'de 700'ün üzerine çıkmıştı. Tacikistan Tacikistan Sağlık ve Sosyal Koruma Bakanlığı'ndan yapılan açıklamaya göre, son 24 saatte ülkede vaka sayısı 43 artarak 9 bin 769'a, COVID-19 kaynaklı ölüm sayısı 1 artarak 76'ya çıktı. Son 24 saatte taburcu edilenlerin sayısı 41 artarak 8 bin 572'ye yükseldi. Ülkede 1121 kişinin tedavisi sürüyor. Latin Amerika ülkelerinde COVID-19'dan ölümler artıyor Arjantin Sağlık Bakanlığından yapılan açıklamaya göre, ülkede son 24 saatte 13 bin 477 COVID-19 vakası görülürken virüs nedeniyle 406 kişi hayatını kaybetti. Toplam vaka sayısının 736 bin 609'a, can kaybının 16 bin 519'a çıktığı ülkede virüse yakalanan 585 bin 857 kişi iyileşti. İlk COVID-19 vakasının 3 Mart'ta, virüse bağlı ilk ölümün ise 7 Mart'ta tespit edildiği Arjantin, COVID-19 verilerinin derlendiği "Worldometer" sitesine göre dünyada en fazla vaka görülen 9'uncu ülke konumunda bulunuyor. Meksika Meksika Sağlık Bakanlığının verilerine göre, ülkede son 24 saatte COVID-19 kaynaklı can kaybı 560 artarak 77 bin 163'e ulaştı. Meksika'da vaka sayısı da 4 bin 446 artışla 738 bin 163'e çıktı. Ülkede, bugüne kadar COVID-19 tespit edilen 530 bin 945 kişi iyileşti. Ülkede ilk vaka 28 Şubat'ta saptanmış, 19 Mart'ta da ilk kez 1 kişi virüs nedeniyle yaşamını yitirmişti. Meksika'da COVID-19 nedeniyle hayatını kaybedenlerin günlük sayısı ilk kez 27 Mayıs'ta 500'ü aşmıştı. Kolombiya Kolombiya Sağlık Bakanlığından yapılan açıklamaya göre, ülkede son 24 saatte 5 bin 839 vaka görülürken 187 kişi hayatını kaybetti. Ülkedeki vaka sayısı 824 bin 42'ye, can kaybı sayısı 25 bin 828'e, iyileşenlerin sayısı ise 734 bin 154'e çıktı. Worldometer'a göre Kolombiya, dünyada en fazla vaka görülen 5'nci ülke konumunda bulunuyor. Peru Peru Sağlık Bakanlığından yapılan açıklamaya göre, ülkede son 24 saatte 3 bin 54 yeni COVID-19 vakası görülürken 72 kişi hayatını kaybetti. Ülkedeki vaka sayısı 811 bin 768'e, can kaybı sayısı 32 bin 396'ya, iyileşenlerin sayısı ise 676 bin 925'e çıktı. Worldometer'a göre Peru, dünyada en fazla vakanın görüldüğü 6'ncı, COVID-19'dan en fazla ölümün görüldüğü 7'nci ülke konumunda bulunuyor. Şili Şili Sağlık Bakanlığından yapılan açıklamada, ülkede son 24 saatte 1691 COVID-19 vakasının görüldüğü ve virüs nedeniyle 16 kişinin hayatını kaybettiği belirtildi. Açıklamada toplam vaka sayısının 462 bin 991'e, toplam ölüm sayısının ise 12 bin 741'e çıktığı kaydedildi. Ülkede virüs teşhisi konan 436 bin 589 kişi iyileşti. Worldometer'a göre, 19 milyon nüfuslu Şili dünyada en fazla vakanın görüldüğü 12'nci ülke konumunda bulunuyor. İngiltere'de son 24 saatte 7 bin 108 COVID-19 vakası görüldü Sağlık Bakanlığının verilerine göre, ülkede virüs nedeniyle hayatını kaybedenlerin sayısı son 24 saatte 71 artarak 42 bin 143'e ulaştı. Ülkede son 24 saatte 7 bin 108 yeni vaka tespit edildi, toplam vaka sayısı 453 bin 264'e yükseldi. Ülkede COVID-19 nedeniyle 2 bin 252 kişinin hastanelerde tedavisi sürerken, bunlardan 312'si yoğun bakımda yatıyor. İngiltere'de salgının başından bu yana görülen günlük vaka sayısı ilk kez dün 7 binin üzerine çıkmıştı. Avrupa'da COVID-19'dan en çok ölümün yaşandığı İngiltere'de vaka sayısı ağustostan itibaren yükselişe geçmişti. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, COVID-19 vakalarının her hafta iki kat arttığına dikkati çekerek, bu şekilde devam etmesi durumunda gelecek ay ortalarında günlük 50 bin vakanın görülebileceği uyarısında bulunmuştu. Fransa'da son 24 saatte 12 bin 845 COVID-19 vakası tespit edildi Halk Sağlığı Kurumundan yapılan açıklamaya göre, virüs nedeniyle 64 kişinin daha yaşamını yitirmesiyle can kaybı 31 bin 956'ya ulaştı. COVID-19 bulaşan kişi sayısının son 24 saatte 12 bin 845 artışla 563 bin 535'e yükseldiği ülkede, 1238'i yoğun bakımda olmak üzere 6 bin 590 kişi hastanelerde tedavi görüyor. Ülkede iyileşenlerin sayısı ise 470 artarak 96 bin 797'ye yükseldi. Fransa'da 24 Eylül'de kayıtlara geçen 16 bin 96 vakayla salgının başlangıcından bu yanaki en yüksek günlük vaka sayısına ulaşılmıştı. Ekvador, Bolivya ve Honduras'da COVID-19 kaynaklı ölümler artıyor Ekvador Sağlık Bakanlığının açıklamasına göre, ülkede son 24 saatte COVID-19 nedeniyle 43 kişinin daha yaşamını yitirmesiyle virüs kaynaklı can kaybı 11 bin 355'e çıktı. Ülkede COVID-19 vaka sayısı 1298 artışla 137 bin 47'ye, iyileşenlerin sayısı 112 bin 296'ya ulaştı. Bolivya Sağlık Bakanlığından yapılan açıklamaya göre, ülkede COVID-19 nedeniyle son 24 saatte 31 kişi daha hayatını kaybetti. Böylece virüs kaynaklı ölüm sayısı 7 bin 931'e yükseldi. Vaka sayısının 418 artarak 134 bin 641'e çıktığı ülkede, iyileşenlerin sayısı 94 bin 895 oldu. Honduras basınında çıkan haberlere göre de ülkede son 24 saatte COVID-19 nedeniyle ölenlerin sayısı 22 artarak 2 bin 323'e, vaka sayısı ise 561 artışla 76 bin 98'e ulaştı. Honduras'da 27 bin 383 kişi virüsü yendi. Son Güncelleme: 30 Eylül 2020 Çarşamba 21:53
BM 75. Genel Kurul Başkanı Bozkır'dan biyolojik çeşitliliğin korunması çağrısı. BM 75. Genel Kurul Başkanı Volkan Bozkır, COVID-19 salgınıyla mücadelede biyolojik çeşitliliği koruyan bir iyileşme sağlandığı takdirde ortaya çıkabilecek salgınlara karşı daha dayanıklı ve sürdürülebilir yapıda bir dünya inşa edebileceğini açıkladı.. BM Biyolojik Çeşitlilik Zirvesi'nin açılında konuşan Bozkır, her yıl 13 milyon hektar ormanlık alanın yok olduğuna ve 1 milyon canlı türünün yok olma tehlikesiyle karşı karşıya kaldığına dikkati çekti. Biyolojik çeşitliliğin yok olması gıda güvenliğini tehlikeye atıyor Geçen 50 yılda kurbağalardan, papağan ve fillere kadar birçok canlı türünü içeren omurgalılar kategorisinin nüfusunda yüzde 68 düşüş yaşandığını belirten Bozkır, ''Bu şekilde devam ettiğimiz sürece sadece dünyamızın zenginlik ve güzelliklerini değil, gıda güvenliğimizi, su ve geçim kaynaklarımızı, hastalıklara ve acil durumlara karşı koyma kabiliyetimizi de kaybedeceğiz'' uyarısında bulundu. Sağlık sistemlerinin, biyolojik çeşitliliğin zenginliğine dayandığını ve dünyada 4 milyar insanın sağlıkları için doğal ilaçlara muhtaç durumda olduğuna işaret eden Bozkır, ''Kanser tedavisinde kullanılan ilaçların yüzde 70'i doğadan elde ediliyor'' dedi. ''Üzerinde yaşadığımız dünyaya saygı göstermek zorudayız'' COVID-19'un tıpkı Zika, Ebola ve HIV/AIDS gibi, ağır çevresel baskı altındaki hayvan nüfusundan kaynaklanan bir bulaşıcı hastalık olduğunu söyleyen Bozkır, şunları söyledi: ''Bilim dünyası yıllardır bu nitelikteki virüslerin yayılma tehlikesi konusunda bizi uyarıyor. Bu konudaki mesajları çok net, yerel ekosistemlerin gerilemesi, sürdürülebilir olmayan tarımsal uygulamalar ve tabii kaynakların suistimal edilmesi, dünyamızın genel ekosistemi üzerinde kritik düzeyde olumsuz baskı oluşturuyor. Bu nedenle, edindiğimiz tecrübelerden ders çıkarmalı ve üzerinde yaşadığımız bu dünyaya saygı göstermeliyiz.'' COVID-19 ile mücadelede biyolojik çeşitliliği koruyan yeşil bir iyileşme sağlandığı takdirde ortaya çıkabilecek salgınlara karşı daha dayanıklı ve sürdürülebilir yapıda bir dünya inşa edebiliceğini belirten Bozkır, ''Böylelikle 10 trilyon dolar değerinde bir iş fırsatı da sağlayabiliriz" dedi. 2030 yılına kadar 395 milyon iş imkanı ve daha yeşil bir ekonomi yaratılabileceğini ifade eden Bozkır, özel sektör yatırımlarının biyolojik çeşitliliğin yok olmasına yol açmamaması gerektiği konusunda da uyardı ve sivil topluma bir eylemci olarak değil bir ortak olarak bakılması gerektiğini söyledi. Son Güncelleme: 30 Eylül 2020 Çarşamba 16:06
KKTC Başbakanı Tatar: Ankara ziyaretim son derece yararlı geçti. KKTC Başbakanı Tatar, dün akşam gerçekleştirdiği Ankara ziyaretinin bir süredir çözüm bekleyen bazı konuların halledilmesi ve dış politikadaki bazı önemli gelişmelerin yüz yüze değerlendirilmesi bakımından son derece yararlı geçtiğini belirtti.. Kuzey Kıbrıs Türk Cumhuriyeti (KKTC) Başbakanı Ersin Tatar, yaptığı yazılı açıklamada, dün akşam Ankara'da Cumhurbaşkanı Yardımcısı Fuat Oktay ile bir araya geldiği çalışma ziyaretini değerlendirdi. Tüm ülkeler gibi KKTC'nin de yeni tip koronavirüs (COVID-19) ile mücadele ettiğini belirten Tatar, bu süreçte ekonomide ciddi bozulmalar olduğunu ifade etti. Tatar, ülke ekonomisini ayakta tutan iki temel sektör turizm ve yüksek öğrenimde aşmaları gereken ciddi sorunlar olduğuna dikkati çekerek, bütçe açığının giderek büyüdüğünü vurguladı. Cumhurbaşkanı Yardımcısı Oktay: KKTC'ye 117 milyon lira aktarıyoruz "Ziyaretin meyveleri ve etkileri önümüzdeki günlerde görülecektir" Cumhurbaşkanı Yardımcısı Oktay ile son bir haftadır bir araya gelmeyi planladıklarını kaydeden Tatar, "Ankara ziyaretim bir süredir çözüm bekleyen bazı konuların halledilmesi ve dış politikadaki bazı çok önemli gelişmelerin yüz yüze değerlendirilmesi bakımından son derece yararlı geçti. Bu ziyaretin meyveleri ve etkileri önümüzdeki günlerde daha iyi anlaşılacak, görülecektir" ifadelerini kullandı. Tatar, KKTC Cumhurbaşkanı Mustafa Akıncı'nın dün gece katıldığı bir televizyon programında Türkiye ve KKTC gibi iki kardeş devlet ve bu iki devletin kardeş olan halklarını karşı karşıya getirme potansiyeli taşıyan konuşmalarını esefle kınadı. Son Güncelleme: 30 Eylül 2020 Çarşamba 15:29
Suudi Arabistan'da 29 kişi daha koronavirüsten öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 29 artarak 4 bin 768'e yükseldi.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 29 kişi yaşamını yitirdi ve 418 yeni vaka tespit edildi. Son verilerle virüs kaynaklı can kaybı 4 bin 768'e, vaka sayısı da 334 bin 605'e çıktı. Ülkede COVID-19 teşhisi konulan 612 kişinin daha sağlığına kavuşmasıyla iyileşen hasta sayısı 319 bin 154 oldu. Son Güncelleme: 30 Eylül 2020 Çarşamba 14:30
ABD'de koronavirüsten ölenlerin sayısı 210 bini geçti. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 939 artarak 210 bin 835'e çıktı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 43 bin 420 artışla 7 milyon 408 bin 66'ya ulaştı. Virüs nedeniyle yaşamını yitirenlerin sayısı 939 artarak 210 bin 835'e yükseldi. Ülkede iyileşenlerin sayısı 4 milyon 649 bini, yapılan test sayısı 106 milyon 188 bini geçti. Eyaletlere bakıldığında, 816 bin 287 vakayla California listenin başında bulunurken, bu eyaleti 783 bin 468 vakayla Texas ve 704 bin 568 vakayla Florida takip ediyor. Ölü sayısında ise New York eyaleti 33 bin 233 can kaybıyla ilk sırada yer alıyor. ABD'yi, en fazla vaka görülen ülkeler sıralamasında 6 milyon 245 binden fazla vakayla Hindistan ve 4 milyon 780 binin üzerinde vakayla Brezilya izliyor. Son Güncelleme: 30 Eylül 2020 Çarşamba 14:08
Suudi Arabistan'da işsizlik ikinci çeyrekte yüzde 15.4'e yükseldi. Suudi Arabistan'da 2020 yılının ilk çeyreğinde yüzde 11.8 olan işsizlik oranı, ikinci çeyrekte yüzde 15.4'e yükseldi.. Suudi Arabistan İstatistik Kurumu'ndan yapılan açıklamaya göre, Suudi Arabistan'da işsizlik oranı 15.4'e yükselirken, ülkede işsizlik oranı erkeklerde 8.1, kadınlarda ise 31.4 olarak kayda geçti. Suudi Arabistan vatandaşları ve ülkedeki yabancıları da kapsayan rakamlara göre, toplam işsizlik oranı yılın ilk çeyreğinde yüzde 5.7 iken yüzde 9'a yükseldi. Yılın ikinci çeyreğinde yeni tip koronavirüs (COVID-19) sebebiyle alınan önlemler kapsamında ülkedeki ekonomik hareketliliğin azalması Suudi Arabistan piyasalarını etkiledi. İstatistik Kurumu'nun derlediği bilgilere göre, ülkede çalışan kişi sayısı 13.63 milyon kişiye ulaştı. Çalışanların 10.46 milyonu yabancıyken, 3.17 milyonunun ise Suudi Arabistan vatandaşı olduğu kaydedildi. COVID-19 öncesi, Ekonomi Bakanlığı, işsizlik oranının 2020 yılında yüzde 12 oranında düşeceğini tahmin ediyordu. Petrol fiyatlarında 2014 yılındaki düşüş ve 2017 yılındaki ekonomik küçülme sebebiyle, Suudi Arabistan'daki işsizlik, 2018 yılında 12.9'a yükselmişti. Bakanlık, işsizliğin 2020 yılında 10.6'ya gerileyeceğini tahmin ederken, gelecek vizyonu çerçevesinde 2030 yılında işsizliği yüzde 7'ye düşürmeyi hedefliyor. Son Güncelleme: 30 Eylül 2020 Çarşamba 11:24
Merkel: Birçok önemli konu Türkiye ile iş birliğine bağlı. Almanya Başbakanı Angela Merkel, Türkiye ile ilişkilerin çok boyutlu olduğunu belirterek, "Türkiye ile ilişkilerimizi yeniden dengelemek zorundayız çünkü birçok önemli konu hala bu ülkeyle iş birliğine bağlı" dedi.. Merkel, Federal Meclisteki bütçe görüşmelerinde yaptığı konuşmada, yarınki Avrupa Birliği (AB) toplantısında Türkiye ile ilişkilerin ele alınacağına dikkati çekerek, "Türkiye ile ilişkilerimiz çok boyutlu. Bir taraftan insan hakları ile ilgili gelişmelerden yakınıyoruz diğer taraftan ise Türkiye ile Yunanistan ve Kıbrıs (GKRY) arasındaki gerilimin ne kadar ciddi olduğunu görüyoruz. Askeri bir eylem ile barış arasındaki çizginin ne kadar ince olduğunu görüyoruz." diye konuştu. Türkiye'nin NATO üyesi olduğunu vurgulayan ve Türkiye'yi mültecilere kapılarını açarak onları en güzel şekilde ağırlamasından dolayı öven Merkel, "Türkiye mültecileri ağırlamada inanılmaz ve dikkate değer işler yapıyor. Türkiye 4 milyon mülteciyle belki de dünyada en çok mülteci barındıran ülke. Bu nedenle, anlaşmazlıkların çözümüne nasıl katkıda bulunabileceğimize ve mülteci konusunda iş birliğimizi nasıl güçlendirebileceğimize bakmalıyız. Türkiye ile ilişkilerimizi yeniden dengelemek zorundayız çünkü birçok önemli konu hala bu ülkeyle iş birliğine bağlı." ifadelerini kullandı. AB sığınmacı reformuna destek çağrısı Alman Şansölye, AB Komisyonunun yeni göç ve iltica anlaşması önerisine de değinerek, bu öneriye destek verilmesi çağrısında bulundu. Mülteci meselesinin Avrupa'yı gelecek 10 ya da 20 yıl boyunca meşgul edecek karmaşık bir sorun olduğuna dikkati çeken Merkel, AB Komisyonu tarafından hazırlanan reform paketi için minnettar olduğunu belirtti. Merkel, "Bunu nasıl uygulayacağımız sorusu aynı zamanda Avrupa'nın bütünlüğü için bir mihenk taşını oluşturuyor." şeklinde konuştu. Merkel, AB üyesi devletler olarak uzun vadede göç konusunda ortak bir zemin bulunamadığı takdirde bunun Avrupa'nın hareket etme kabiliyeti için ağır bir yük olacağını kaydetti. Koronavirüs uyarısını yineledi Başbakan Angela Merkel, konuşmasında yeni tip koronavirüs (COVID-19) vaka sayılarının artışına işaret ederek, salgınla mücadelede bugüne kadar elde edilen kazanımların kaybedilebileceği konusunda uyardı. Merkel, "Şu anda son birkaç ayda başardığımız her şeyi riske atıyoruz. Bu toplumun vatandaşları olarak, hepimiz birbirimize daha fazla dikkat etmeliyiz." dedi. Artan enfeksiyon sayısını salgının bitmediğinin bir işareti olarak yorumlayan Merkel, "Eminim alışık olduğumuz gündelik hayatımız geri gelecek. Aileler yeniden bir araya gelip kutlamalar yapabilecek, tiyatrolar ve futbol stadyumları yeniden dolacak. Ama şimdi sabırlı ve mantıklı davranmaya devam edebileceğimizi ve böylece hayat kurtarabileceğimizi göstermeliyiz." değerlendirmesinde bulundu. Şansölye, herkesin yeniden yakınlığı, dokunuşu ve beraberliği özlediğini belirterek, "Bunu kendim de hissediyorum. Diğerlerinden farklı hissetmiyorum." diye konuştu. Angela Merkel, 2021 yılı bütçesini de savunarak, COVID-19'un tüm ekonomik etkilerinin devlet müdahalesiyle baskılanamayacağını vurguladı. Son Güncelleme: 30 Eylül 2020 Çarşamba 11:23
İran'da COVID-19'dan hayatını kaybedenlerin sayısı 26 bini geçti. İran'da yeni tip koronavirüsten (COVID-19) kaynaklı hayatını kaybedenlerin sayısı son 24 saatte 183 artarak 26 bin 169 oldu.. Sağlık Bakanlığı Sözcüsü Sima Sadat Lari, yaptığı açıklamada COVID-19 salgını nedeniyle son 24 saatte 183 kişinin daha hayatını kaybettiğini ve 3 bin 582 yeni vaka tespit edildiğini belirtti. Lari, böylece virüs kaynaklı toplam can kaybının 26 bin 169'a, vaka sayısının da 457 bin 219'a çıktığını aktardı. Virüse yakalanan hastalardan 4 bin 93'ünün durumunun ağır olduğunu söyleyen Lari, şu ana kadar iyileşenlerin sayısının da 380 bin 956'ya ulaştığı bilgisini verdi. Lari, ülkede toplam 4 milyon 14 bin 821 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletten 30'unun "kırmızı" ve "riskli" bölgeler arasında yer aldığını sözlerine ekledi.c Son Güncelleme: 30 Eylül 2020 Çarşamba 11:18
Koronavirüsü atlatanlar, hastalığın yan etkilerini hissetmeye devam ediyor. Güney Kore'de yapılan bir araştırmaya göre, koronavirüs (COVID-19) hastalarının yüzde 90'ı iyileştikten sonra hastalığın yan etkilerini hissetmeye devam ediyor.. Güney Kore Hastalık Kontrol ve Önleme Ajansı tarafından yürütülen anket çalışmasına koronavirüs hastalığını geçiren 965 kişi, internet üzerinden katıldı. Hastalık sonrası ruh ve beden sağlıkları incelenen katılımcıların yüzde 90'ından fazlasının hastalıkla ilişkili yorgunluk, tat ve koku kaybı gibi yan etkiler yaşadığı görüldü. Kimi katılımcılar da hastalık nedeniyle psikolojik olarak yıprandıklarını ifade etti. Araştırmaya katılanların yüzde 24,6'sı ise konsantrasyon güçlüğü yaşadığını kaydetti. Araştırmacılar, internet üzerinden yürütülen çalışmanın yakın zamanda detaylı analizle yayımlanacağını belirtti. Son Güncelleme: 30 Eylül 2020 Çarşamba 10:59
İngiltere'de uçan doktor projesi ilk testini gerçekleştirdi. İngiltere'de sağlık görevlilerinin hastalara acil müdahalesi için Great North Air Ambulance Service(GNAAS) tarafından tasarlanan "uçan doktor" ülkenin Lake kentinde test edildi.. İngiltere'de sağlık görevlilerinin hastalara acil müdahalesi için etmesi için yeni bir peoje geliştirildi. Great North Air Ambulance Service(GNAAS) tarafından tasarlanan "uçan doktor" projesi pilot uygulama olarak ülkenin Lake kentinde test edildi. Test uçuşunun Gravity Industries’in kurucusu Richard Browning tarafından gerçekleştirildi. İki küçük bir motorla çalışan jet giysiyi kuşanan Browning, jet giysiyi ellerini hareket ettirerek, kontrol ediyor. 90 saniyede hastaya müdahale Projenin kurucusu Browning projenin amacının sağlık çalışanlarının hastaya daha erken müdahale etmesi olduğunu ifade etti. Trafikte dakikalarca vakit kaybetmeye gerek duyulmadığını ifade eden Browning, " Bir sağlık çalışanı jet giysiyi giydiği an, 30 dakikada ulaşacağı bir yere jet giysiyle yaklaşık 90 saniyede ulaşabilecek" dedi. Son Güncelleme: 30 Eylül 2020 Çarşamba 09:47
Afrika'da koronavirüs vaka sayısı 1,5 milyona yaklaştı. Afrika kıtasında yeni tip koronavirüs (COVID-19) tespit edilenlerin sayısı 1 milyon 480 bin 934'e ulaştı.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde COVID-19 bulaşan kişi sayısı son 24 saatte 7 bin 509 artarak, 1 milyon 480 bin 934'e ulaştı. Virüs nedeniyle hayatını kaybedenlerin sayısı da 217 artışla 35 bin 729'a yükseldi. Bugüne kadar COVID-19 kaynaklı en fazla can kaybı 16 bin 667 ile Güney Afrika, 5 bin 914 ile Mısır, 2 bin 152 ile Fas'ta kaydedildi. En fazla COVID-19 vakasının görüldüğü ilk üç ülke 672 bin 572 ile Güney Afrika, 121 bin 183 ile Fas ve 103 bin 79 ile Mısır oldu. Morityus'ta aktif COVID-19 vakası kalmazken Seyşeller ve Eritre'de COVID-19'a bağlı ölüm rapor edilmedi. Afrika'da COVID-19'a yakalanan 1 milyon 225 bin 806 kişi iyileşti. Son Güncelleme: 30 Eylül 2020 Çarşamba 09:04
Rusya'da COVID-19 vaka ve ölümleri artıyor. Rusya'da yeni tip koronavirüs (COVID-19) tespit edilenlerin sayısı 1 milyon 176 bin 286’ya, ölü sayısı ise 20 bin 722’ye yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 8 bin 481 kişi virüse yakalandı ve böylece COVID-19 vaka sayısı 1 milyon 176 bin 286’ya çıktı. Ülkede son bir günde ölü sayısı 177 artarak 20 bin 722, sağlığına kavuşanların sayısı 5 bin 858 artışla 958 bin 257 oldu ve şimdiye kadar virüs tespit edilen hastaların yüzde 81,4'ü iyileşti. Rusya genelinde vaka sayısındaki günlük artış oranı yüzde 0,7’de kalırken, yeni vakaların yüzde 25,6’sında belirti görülmedi. Ülkede 197 bin 307 COVID-19 hastasının tedavisi sürüyor. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta kaydedilmişti. Moskova Belediyesi, şehirde 5 Ekim’de başlayacak bir haftalık ara tatilin vaka sayılarındaki artış nedeniyle iki haftaya çıkarılması yönünde karar almıştı. Son Güncelleme: 30 Eylül 2020 Çarşamba 08:36
İran'da COVID-19 vakalarındaki artış nedeniyle hastanelerde yer kalmadı. İran Koronayla Mücadele Kurulu Bilim Komitesi Üyesi Dr. Mesud Muradi, ülkede yeni tip koronavirüs (COVID-19) vakalarındaki artış nedeniyle söz konusu salgına yakalanan hastaların tedavi edildiği hastanelerde yer kalmadığını söyledi.. Vatan-i İmruz Gazetesi'ne konuşan Muradi, "COVID-19'a yakalanan ve hayatını kaybedenlerin sayısı özellikle başkent Tahran gibi büyük şehirlerde giderek artıyor. Durum öyle bir seviyeye geldi ki, ağır hastaları hastanelerin kabulü zorlaştı. Sağlık merkezlerinde koronavirüse yakalanan hastaları yatıracak yer kalmadı." dedi. Tahran gibi büyük şehirlerde salgınla mücadeleyle ilgili sınırlamaların yeniden uygulamaya geçirilmesi gerektiğini dile getiren Muradi, "Şehirler arası geçiş, kalabalık mekanların kapatılması, uzaktan çalışma ve toplu taşıma araçlarının durumu gibi konular tekrar ele alınmazsa gelecek haftalarda, hastane koridorlarının COVID-19 hastalarıyla dolduğu, sağlık çalışanlarını zora sokacak hasta ve ölü sayısının hızla artacağı günlerle karşılaşacağız." uyarısında bulundu. Çin'den dünyaya yayılan COVID-19, İran'da ilk olarak 19 Şubat'ta Kum kentinde görülmüş, ardından ülkenin tamamına yayılmıştı. Koronavirüsün en çok etkilediği ülkelerden İran'da ekonomik kaygılar nedeniyle atılan erken "normalleşme" adımları salgının tehlikeli boyutlara ulaşmasına neden oldu. İran Sağlık Bakanlığından yapılan açıklamaya göre, ülkede dün itibarıyla virüs kaynaklı can kaybı 25 bin 986'ya, vaka sayısı da 453 bin 637'ye ulaştı. Son Güncelleme: 30 Eylül 2020 Çarşamba 08:12
Etiyopya'da seller yaklaşık 300 bin kişiyi yerinden etti. Birleşmiş Milletler (BM), Etiyopya'da mevsimsel yağışların yol açtığı sellerden 1 milyon kişinin etkilendiğini ve yaklaşık 300 bin kişinin de yerinden olduğunu bildirdi.. BM İnsani Yardım Koordinasyon Ofisinden yapılan açıklamada, ülkenin farklı bölgelerinde görülen şiddetli ve uzun süren yağışların sel ve heyelanlara neden olduğu, haziran ayından bu yana yaklaşık 300 bin kişiyi yerinden ettiği belirtildi. Yağışların Afar, Oromiya, Gambella, Güney, Somali ve Amhara eyaletlerinde 1 milyon kişiyi etkilediği ve çaresiz bıraktığı ifade edilen açıklamada, sellerde sağlık kurumlarının da zarar gördüğü ve ilaç kıtlığı yaşandığı uyarısı yapıldı. Açıklamada, kötüleşen hijyen koşullarından ötürü, yeni tip koronavirüs (COVID-19), kolera ve su kaynaklı hastalıklara yakalanma riskinin arttığı; barınma, gıda ve sağlık başta olmak üzere farklı başlıklarda yapılacak yardım çalışmaları için 40 milyon dolara ihtiyaç duyulduğu aktarıldı. Her yıl haziran ve eylül ayları arasında yoğun yağış alan ülkede, sel ve heyelanlardan ötürü yüzlerce kişi hayatını kaybediyor. Son Güncelleme: 30 Eylül 2020 Çarşamba 08:05
İsrail'de Netanyahu karşıtı gösterilere kısıtlama getirildi. İsrail Meclisi, yeni tip koronavirüs (Kovid-19) salgını ile mücadele çerçevesinde alınan, karantina boyunca protestoların sınırlandırılması için hazırlanan yasa tasarısını kabul etti.. Sabah erken saatlerde kabul edilen tasarıyla, karantina boyunca halk protesto için evlerinden en fazla 1 kilometre uzaktaki gösteriye katılabilecek. Bu kararla, 4 ayı aşkın süredir Batı Kudüs'teki Başbakanlık rezidansı önünde haftalık devam eden Netanyahu karşıtı gösterilere şehir dışından ve kentin uzak bölgelerinden protestocuların katılmasının engellenmesinin önü açıldı. İsrailli muhalifler, protestolara kısıtlama getirilmesinin ülke demokrasisine zarar verdiği ve COVID-19 bahane edilerek Netanyahu'nun politik çıkarlarına hizmet edildiğini dile getirerek karara tepki gösterdi. Netanyahu hükümeti, geçen hafta da protestolara kısıtlama getirilmesi kararı almış ancak Meclisin onay vermemesi nedeniyle bu girişim boşa çıkmıştı. İsrail’de 4 aydan uzun süredir, Kovid-19 salgınını kötü yönetmesi ve hakkındaki yolsuzluk davası nedeniyle Netanyahu’nun istifası için gösteriler düzenleniyordu. Son Güncelleme: 30 Eylül 2020 Çarşamba 07:19
AB Liderler Zirvesinde ağırlıklı gündem Doğu Akdeniz ve Belarus olacak. Avrupa Birliği (AB) ülkelerinin liderleri, başta Doğu Akdeniz'deki durum ve Türkiye ile ilişkiler ile Belarus konusu olmak üzere çeşitli gündem maddelerini ele almak için Brüksel'de bir araya gelecek.. AB Konseyinin 1-2 Ekim'deki toplantısında ağırlıklı olarak dış ilişkiler tartışılacak. Gündemin ana maddesini oluşturan Doğu Akdeniz ve Türkiye ile ilişkilerin yanı sıra Çin, Belarus ve Rus muhalif Aleksey Navalnıy'ın zehirlenmesi ile Dağlık Karabağ da AB liderlerinin konuşacağı dosyalar arasında yer alıyor. AB liderleri, Doğu Akdeniz ve Belarus'u konuşmak üzere son olarak 19 Ağustos'ta video konferans yöntemiyle toplantı yaptı. Bu toplantıda Yunanistan ve Güney Kıbrıs Rum yönetimi, AB'den dayanışma göstermesini ve Türkiye'ye yönelik kısıtlayıcı tedbirler uygulanmasını istedi. Zirve sonunda AB'nin bu iki ülkeyle tam dayanışma içinde olduğu vurgulansa da kısıtlayıcı tedbir kararı çıkmadı. AB, Belarus yönetimine 9 Ağustos'ta yapılan cumhurbaşkanlığı seçimine "hile karıştırdığı" gerekçesiyle yaptırım uygulanacağını açıkladı. İlerleyen süreçte Fransa ve Avusturya'nın da desteğiyle Yunanistan ve Kıbrıs Rum kesiminin ısrarına rağmen, başta AB dönem başkanı Almanya olmak üzere İtalya, İspanya, Malta gibi ülkeler daha sağduyulu bir yaklaşım sergileyerek Doğu Akdeniz'de gerginliğin düşürülmesi için Türkiye ile diyalog kurulmasının önemini vurgulayan açıklamalar yaptı. İşte Türkiye ile Yunanistan arasındaki istikşafi görüşmelerin yol haritası Bir yandan da eylül başında Türkiye ile Yunanistan arasında NATO Genel Sekreteri Jens Stoltenberg'in girişimiyle istenmeyen olayları veya kazaları önlemeyi hedefleyen çatışmayı önleme veya "ayrıştırma usülleri" olarak adlandırılan bir mekanizma kurulması için askeri teknik görüşmeler başladı. NATO, görüşmelerin askeri heyetler arasında teknik düzeyde yapıldığını, siyasi niteliği bulunmadığını ve Almanya'nın Türkiye ile Yunanistan arasında istikşafi görüşmelerin başlaması için yürüttüğü diplomatik çabaları tamamlayıcı nitelikte olduğunu özellikle vurguladı. Oruç Reis sismik araştırma gemisinin eylül ortasında Antalya limanına dönmesinden sonra gerginlik yatışmaya başladı. Ancak Yavuz sondaj gemisinin Akdeniz'de çalışmalarını sürdürmesine Kıbrıs Rum kesimi itirazını sürdürdü. Rumların veto tehdidi Bu ortamda 21 Eylül'de yapılan AB Dış İlişkiler Konseyi toplantısına da Kıbrıslı Rumların "veto tehdidi" damgasını vurdu. Rum yönetimi, Belarus'a uygulanacağı açıklanan yaptırımları, "Türkiye'ye de tedbir uygulanmazsa" veto edeceği tehdidinde bulundu. Türkiye ile diyalog çağrılarının öne çıktığı, gerginliğin düşmeye başladığı bir süreçte AB'nin en küçük üyelerinden birinin karar mekanizmasını tıkaması birçok AB ülkesinin tepkisine yol açtı. Nitekim AB dışişleri bakanlarının toplantısının sonunda Doğu Akdeniz'deki durum ve Türkiye ile ilişkilerin görüşülmesinin, liderleri bir araya getiren AB Konseyi toplantısına kaldığı açıklandı. Yarın başlayacak ve iki gün sürecek AB Konseyi toplantısından, diğer adıyla AB Liderler Zirvesinden Türkiye'ye yönelik bir tedbir kararı çıkması beklenmiyor. Kıbrıslı Rumların Belarus yaptırımlarını veto tehdidinin nasıl aşılacağı merak ediliyor. AB'de rasyonel tavır ağır basıyor Son haftalarda AB ülkelerinin çoğundan ve AB yönetiminden gelen Türkiye ile diyalog kurulmasının önemini vurgulayan açıklamalar dikkati çekiyor. Doğu Akdeniz'deki gerginlikte Fransa, Yunanistan ve Kıbrıs Rum kesiminin Türkiye'ye yönelik sığ tutumuna karşı, AB içinde ilişkilerin "çok boyutluluğunu" dikkate alan rasyonel ve diyaloğu öne çıkaran tavrın ağır bastığı görülüyor. İlişkilere rasyonel açıdan bakan birçok Avrupalı diplomat, "daha geniş bir jeopolitik perspektif" yaklaşımını savunuyor. Bunun nedeni ise Türkiye ile AB arasında göç, ticaret, enerji, güvenlik gibi pek çok konuda iş birliği bulunması. Bütün bunların yanında Türkiye AB katılım süreci içindeki bir ülke. Bazı Avrupalı diplomatlar ayrıca Türkiye'ye yönelik dışlayıcı tavrın Rusya'ya yarayacağı düşüncesini dile getiriyor. Sonuç olarak olaylara rasyonel açıdan bakan Avrupalı liderler, küresel ve bölgesel olarak Türkiye, Rusya ve Çin'in son yıllardaki yükselişini göz önünde bulundurarak ilişkileri yönlendirme yolunu seçmiş görünüyor. AB diplomasisinin başındaki Dış İlişkiler ve Güvenlik Politikası Yüksek Temsilcisi Josep Borrell'in 15 Eylül'deki Avrupa Parlamentosu Genel Kurulunda "Avrupa, imparatorlukların geri döndüğünü söyleyebileceğimiz bir durumla karşı karşıya. Eski imparatorluklar geri geliyor. En azından üç tanesi. Geçmişin büyük imparatorlukları Rusya, Çin ve Türkiye diyebiliriz. Bunlar yakınımızda ve küresel olarak bizim için yeni bir ortam sunan bir yaklaşımla geri geliyorlar. Türkiye çevremizi değiştiren bu yeni unsurlardan biri." diyerek bu gerçeği Avrupalılara anlatmaya çalıştı. Çin, Navalnıy ve ekonomi AB liderlerinin yarınki gündeminde sadece Doğu Akdeniz değil, başta Belarus olmak üzere birçok konu bulunuyor. AB, Belarus'ta 9 Ağustos'ta yapılan ve Aleksandr Lukaşenko'nun kazandığı açıklanan cumhurbaşkanlığı seçimine hile karıştırıldığını, bu nedenle sonucu tanımadığını açıkladı. Ancak seçimden kısa süre sonra Belarus yönetimine yaptırım kararı alınmasına rağmen Kıbrıslı Rumların vetosu nedeniyle yaptırımlar hayata geçirilemedi. AB zirvesinde Belarus'a yaptırımların nasıl mümkün kılınacağı konusunun tartışılması bekleniyor. Krizin derinleştiği Belarus'a dair 5 soru Bir başka konu da Çin-AB ilişkileri. Son olarak 14 Eylül'de video konferans yöntemiyle yapılan AB-Çin Zirvesine Çin Devlet Başkanı Şi Cinping'in yanı sıra AB Konseyi Başkanı Charles Michel, AB Komisyonu Başkanı Ursula von der Leyen ve AB dönem başkanı Almanya'nın Başbakanı Angele Merkel katılmıştı. AB ülkelerinin liderleri, bu zirvenin ardından Çin ile AB arasındaki özellikle ekonomik ve ticari konuları değerlendirecek. Rus muhalif Aleksey Navalnıy'ın Rusya'da zehirlenmesi, ardından Almanya'daki tedavisi sonrası gelişmeler de AB liderlerinin masasında olacak. Almanya'nın Navalnıy'a zehirli bir madde verildiğini tespit ettiklerini açıklamasının ardından AB yönetimi Rusya'dan uluslararası şeffaf bir soruşturma yürütmesini talep etmişti. Alman basını: Merkel, Rus muhalif Navalnıy'ı hastanede ziyaret etti Zirvenin diğer konularını ise COVID-19 salgını sonrası ekonomi, tek pazarın güçlendirilmesi, daha iddialı bir sanayi politikası geliştirilmesi ve dijital dönüşümün hızlandırılması oluşturacak. Son Güncelleme: 30 Eylül 2020 Çarşamba 07:03
Dünya genelinde koronavirüs tespit edilen kişi sayısı 34 milyona yaklaştı. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 33 milyon 844 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 12 bin 677 kişi yaşamını yitirdi. Vaka sayısı, dünya genelinde 33 milyon 844 bin 926'ya çıkarken, virüs saptanan 25 milyon 149 bin 277 kişi sağlığına kavuştu. Tedavisi devam eden 7 milyon 682 bin 972 vaka bulunuyor. En fazla vaka ve ölümün görüldüğü ABD'de 7 milyon 406 bin 729 kişide COVID-19 tespit edildi, salgın nedeniyle 210 bin 797 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: Hindistan (6 milyon 225 bin 763), Brezilya (4 milyon 780 bin 317), Rusya (1 milyon 167 bin 805), Kolombiya (824 bin 42), Peru (811 bin 768), İspanya (758 bin 172), Meksika (738 bin 163), Arjantin (736 bin 609), Güney Afrika (672 bin 572), Fransa (550 bin 690), Şili (461 bin 300), İran (453 bin 637), İngiltere (446 bin 156), Bangladeş (362 bin 43), Irak (358 bin 290) Suudi Arabistan (334 bin 187), Türkiye (317 bin 272), İtalya (313 bin 11), Pakistan (312 bin 263) ve Filipinler (309 bin 303). ABD'nin yanı sıra ölü sayısı 10 bini geçen ülkeler ise şöyle sıralandı: Brezilya (143 bin 10), Hindistan (97 bin 529), Meksika (77 bin 163), İngiltere (42 bin 72), İtalya (35 bin 875), Peru (32 bin 396), Fransa (31 bin 893), İspanya (31 bin 614), İran (25 bin 986), Kolombiya (25 bin 828), Rusya (20 bin 545), Güney Afrika (16 bin 667), Arjantin (16 bin 519), Şili (12 bin 725), Ekvador (11 bin 312) ve Endonezya (10 bin 601). Son Güncelleme: 30 Eylül 2020 Çarşamba 06:32
Son 24 saatte Hindistan'da 1178, Brezilya'da 863 kişi öldü. Koronavirüs nedeniyle son 24 saatte Hindistan'da 1178, Brezilya'da 863 kişi hayatını kaybetti.. Hindistan Sağlık Bakanlığından yapılan açıklamaya göre, ülkede 1178 kişinin daha yaşamını yitirmesiyle COVID-19'dan ölenlerin sayısı 97 bin 529'a yükseldi. Hindistan'da son 24 saatte 80 bin 472 yeni COVID-19 vakası tespit edilirken, eylül başından bu yana üst üste rekor günlük vaka artışlarının kaydedildiği ülkede toplam vaka sayısı 6 milyon 225 bin 763'e çıktı. Ülkede iyileşenlerin sayısı da 5 milyon 187 bin 825'e ulaştı. COVID-19 verilerinin derlendiği "Worldometer" internet sitesine göre, küresel çapta günlük olarak en yüksek sayıda vaka ve ölümlerin kaydedildiği Hindistan, toplam vaka sayısında 2'nci, toplam can kaybı sayısında 3'üncü sırada yer alıyor. Brezilya Brezilya Sağlık Bakanlığının verilerine göre, 863 kişinin yaşamını yitirmesiyle ülkedeki virüs kaynaklı ölü sayısı 142 bin 921’e, vaka sayısı da 32 bin 58 artarak 4 milyon 777 bin 522’ye yükseldi. Yaklaşık 46 milyon nüfuslu, ülkenin ticaret merkezi Sao Paulo eyaleti, 979 bin 519 vaka ve 35 bin 391 virüs kaynaklı ölümle ülkenin salgından en çok etkilenen bölgesi olarak öne çıkıyor. Virüsten iyileşenlerin sayısı ise 4 milyon 135 bin 88 olarak kayda geçti. Nüfusu 211 milyonu aşan Brezilya, Latin Amerika'da "salgının merkez üssü" olarak nitelendiriliyor. Son Güncelleme: 30 Eylül 2020 Çarşamba 05:21
Avustralya'da can kaybı 886'ya çıktı. Avustralya'nın Victoria eyaletinde, 13 kişi daha koronavirüse yakalandı. Ülkede toplam can kaybı 886’ya çıktı.. Avustralya'da, COVID-19'un en fazla can kaybı ve vaka sayısına neden olduğu Victoria eyaletinin başbakanı Daniel Andrews, virüs nedeniyle yaşanan can kayıpları ve yeni vaka sayılarıyla ilgili güncelleme yaptı. Eyaletteki son verilere göre 13 kişinin daha virüse yakalandığını açıklayan Başbakan Andrews, 395 aktif vakanın bulunduğu eyalette 4 kişinin daha hayatını kaybettiğini söyledi. Yaşanan can kayıplarıyla Victoria'da COVID-19'dan ölenlerin sayısı 798'e, Avustralya genelinde ise 886'ya çıktı. Son dönemde can kaybı kaydedilmeyen, ülkenin diğer eyaletlerinden Yeni Güney Galler'de 53, Tazmanya'da 13, Batı Avustralya'da 9, Queensland'de 6, Güney Avustralya'da 4, Avustralya Başkent Bölgesi'nde 3 kişi hayatını kaybetti. Avustralya'da virüsün ilk kaydedilmeye başlandığı 25 Ocak'tan bu yana gerçekleştirilen testlerde COVID-19'a yakalandığı belirlenen 27 bin 76 kişiden, 24 bin 583'ü iyileşti. 491 aktif vakadan 60'ı, 8'i yoğun bakımda olmak üzere çeşitli hastanelerde tedavi görüyor. Son Güncelleme: 30 Eylül 2020 Çarşamba 03:49
Yemen'e insani yardım planının sadece yüzde 38'i finanse edildi. Birleşmiş Milletler (BM), Yemen'e 2020 insani yardım planı için oluşturulan fonun yalnızca yüzde 38'inin finanse edildiğini duyurdu.. BM Yemen İnsani İşler Koordinasyon Ofisinin Twitter hesabından yapılan açıklamada, "Yemen'de 2020 yılı insani yardım planının sadece yüzde 38'i için finans alındı" sözlerine yer verildi. Açıklamada, iç savaş nedeniyle sağlık sisteminin çöktüğü Yemen için yeterli fon sağlanamazsa yardım programlarının birçoğunun kapanacağı uyarısı yapıldı. Uzun süredir siyasi istikrarsızlığın hüküm sürdüğü Yemen'de, İran destekli Husiler, Eylül 2014'ten bu yana Sana ve bazı bölgelerin kontrolünü elinde bulunduruyor. Suudi Arabistan öncülüğündeki koalisyon güçleri ise Mart 2015'ten bu yana Husilere karşı Yemen hükümetine destek veriyor. BM'ye göre dünyanın en büyük insani krizlerinden birinin yaşandığı Yemen'de, nüfusun yüzde 80'i insani yardım ve korumaya ihtiyaç duyuyor. Son Güncelleme: 30 Eylül 2020 Çarşamba 02:26
Trump ve Biden'ın ilk canlı yayın tartışmasında tansiyon yükseldi. ABD'de 3 Kasım'da düzenlenecek 59. Başkanlık Seçimleri öncesi, Başkan Trump ve rakibi Biden'ın ilk canlı yayın tartışmasında tansiyon yükseldi.. Cumhuriyetçilerin başkan adayı Donald Trump ve Demokratların başkan adayı Joe Biden, Cleveland'da Fox News sunucusu Chris Wallace'ın moderatörlüğünde ilk canlı yayın tartışmasını yaptı. Yüksek Mahkemeye yargıç atanması konu başlığı ile başlayan tartışmada, Trump, aday gösterdiği Amy Barrett'ın görevinin onaylanması için önlerinde yeterince zaman olduğunu savundu. Trump, ülkedeki seçimler sonucunda hem Beyaz Saray'ı hem de Senatoyu kazandıklarını belirterek, "Biz seçimleri kazandık ve dolayısıyla Barrett'ı seçme hakkımız var. Çok az insan bunun tersini söyler. Bu arada Demokratlar şu anda bizim yerimizde olsa, seçim yapmamayı düşünmezlerdi bile" dedi. ABD'de 59. Başkanlık Seçimleri öncesi, Başkan Donald Trump ve rakibi Joe Biden, ilk canlı yayın tartışmasına başladı. https://t.co/zYKYPtcqPV pic.twitter.com/8IDHpllzm0 — TRT Haber Canlı (@trthabercanli) September 30, 2020 "Şu anda Senato bizde, seçilmiş bir başkanımız var" Biden ise ülkedeki seçim sürecinin hali hazırda başladığını ve on binlerce insanın ülkedeki erken oylama sistemi ile oylarını kullandığını vurgulayarak, "Şu anda olması gereken beklemek. Bekleyip, bu seçimin sonucunu görmemiz lazım. Çünkü Amerikan halkının kendi görüşünü belirtme yolu, kimi, başkan ve başkan yardımcısı olarak seçtikleridir" diye konuştu. ABD Başkanı Trump ise Biden'ın Yüksek Mahkeme yargıcı seçimi için şubata kadar beklenmesi fikrine karşı çıkarak, "ABD Başkanı 4 yıllığına seçilir, 3 yıllığına değil. Şu anda Senato bizde, seçilmiş bir başkanımız var" dedi. Obamacare atışması Biden, Trump yönetiminin, "Obamacare" olarak da bilinen sağlık yasasından kurtulmak istediğini belirterek, "Trump başkanlık için yarışırken bu yasadan kurtulmaya çalışıyordu. Şimdi de Yüksek Mahkemede bu yasayı bitirmek istiyor. Bunun sonucunda 20 milyon insanın sağlık sigortası kesilecek" dedi. Trump ise Biden'ın, Vermont Senatörü Bernie Sanders ile bir "manifesto" yayımladığını belirterek, "Bu manifestoda sosyalist bir sağlık sistemi vardı" sözünü kullandı. Biden'ın Demokrat Partinin başkan adayının belirlendiği ön seçimlerde Sanders'ı yendiğini söylemesi üzerine ise Trump, "Sanders yarıştan çekilmeseydi, tüm ön seçimleri kaybedecektin" dedi. Bunun üzerine Biden, "Trump'ın söylediği her şey yalan. Ben yalanları ortaya dökmek için burada değilim, herkes Trump'ın yalancı olduğunu biliyor" dedi. ABD Başkanı Trump ve rakibi Biden’ın ilk canlı yayın tartışmasında tansiyon yükseldi. Başkan adayları sık sık birbirlerinin sözünü kesti.https://t.co/3Hj1KKZ5fA pic.twitter.com/tSWALn5Ajl — TRT Haber Canlı (@trthabercanli) September 30, 2020 Biden: Bu palyaço ile konuşmak çok zor Biden'ın ortada bir manifesto olmadığını iddia etmesi üzerine Trump, Biden'a dönerek, "Sen sola karşı kaybettin. Sanders ile bir plan üzerine anlaştın" dedi. Trump, Obamacare yerine daha sürdürülebilir bir sistem getirdiklerini savunarak, "Obamacare bir felaketti. Çok pahalıydı. Hiçbir işe yaramadı" diye konuştu. Öte yandan Biden, Trump'ın elinde, sağlık konusunda imzaladığı başkanlık kararnamelerinden başka bir sağlık planı olmadığını savundu. Biden ve Trump'ın birbirinin sözünü sürekli kesmesi nedeniyle moderatör Wallace'ın uyarısı üzerine Biden, Trump hakkında, "Bu palyaço ile konuşmak çok zor, özür dilerim bu insanlardan" dedi. [Demokratların başkan adayı Joe Biden / Fotoğraf: AFP] "Trump'ın hala ciddi bir planı yok" Trump ve Biden, ikinci konu başlığı olarak, koronavirüs konusunda kozlarını paylaştı. Biden, ABD'de şu ana kadar 200 binden fazla kişinin virüs nedeniyle yaşamını yitirdiğini ve 7 milyondan fazla kişinin virüse yakalandığını vurgulayarak, "Bu rakamlar Başkan Trump'a sunulduğunda, 'neyse o' diyor. Evet bu sen olduğun için ne oluyorsa o. Çünkü Trump'ın bir planı yok. Ortaya hiçbir şey koymadı. Trump, şubat ayında krizin ne kadar ciddi olduğunu biliyordu. Bunun ölümcül bir hastalık olduğunu biliyordu. Peki ne yaptı? İnsanları uyarmadı" sözlerini kullandı. Trump'ın, hastalık ciddi boyutlara gelene kadar beklediğini savunan Biden, "Trump'ın hala ciddi bir planı yok" dedi. Biden, mart ve temmuz aylarında COVID-19'a karşı planlarını açıkladıklarını belirterek, "Artık sığınağından çıkmalısın, kafanı, gömdüğün kumdan çıkarmalısın. Oval Ofis'e işinin başına dönüp, Cumhuriyetçi ve Demokratları bir araya getirip yapılması gerekeni yapmalısın" dedi. Trump: Sizi dinleseydik ölü sayımız 2 milyon olurdu Trump ise,"Biz sizi dinleseydik, ülkenin birçok bölümü açık kalırdı ve ölü sayımız 200 bin değil de 2 milyon olurdu. Bu olanlar Çin'in suçu. Çin bunun olmasına izin vermemeliydi" dedi. Çin, Rusya ve Hindistan gibi ülkelerin gerçek ölü sayısını sakladığını iddia eden Trump, yakın zamanda ellerinde virüse karşı bir aşı ve ilaç olacağını kaydetti. Basının tarafsız olmadığını belirten Trump, "Sana iyi bir basını, bana kötü basını veriyorlar" ifadesini kullandı. Trump'ın, Biden'ın başkan yardımcısı olduğu dönemdeki domuz gribi salgınını iyi yönetemediğini savunması üzerine ise Biden, "O salgında 200 bin değil, 14 bin insan öldü" yanıtını verdi. Miting atışması Aşı konusunda ise Biden, Trump'ın sözlerinden ziyade bilim insanlarının yaptığı açıklamalara güveneceklerini söyledi. Biden'ın Trump'ın zekası konusunda konuşması üzerine Trump, "Sen bana zekadan mı söz ediyorsun? Sen Delaware Eyalet Üniversitesine gittiğini söyledin ama gittiğin yüksekokulun adını unuttun. Sen yüksekokuldan mezunsun. Sınıfında da son sıralardaydın" sözlerini kullandı. Trump, çok kişinin katılımıyla yaptığı mitinglere ilişkin ise, "İnsanlar benim söylediklerimi duymak istiyor. Şu ana kadar bir sorun yaşamadık. Çünkü dış mekanda yapıyoruz" dedi. Biden ise, "Trump sosyal mesafe konusunda tamamen sorumsuzca davranıyor. Onu, bunu yapmamaya davet ediyorum. Ahmakça davranıyor" diye konuştu. Trump: Bu adam tüm ülkeyi kapatacak ve yok edecek Ekonomi politikalarının da ele alındığı tartışmada, Trump "tarihin en büyük ekonomisini inşa ettiklerini" ancak COVID-19 salgını nedeniyle ekonomik faaliyetin durduğunu anlattı. Trump, ekonomik faaliyetin normale döndüğüne işaret ederek, 10,4 milyon çalışanın 4 ayda işlerine geri döndüğünü ve bunun bir "rekor" olduğunu kaydetti. Ekonominin hızlı normalleşmesine temkinli yaklaşan Biden'ı eleştiren Trump, "Bu adam tüm ülkeyi kapatacak ve yok edecek" dedi. Biden ise COVID-19 krizinde Trump gibi milyoner ve milyarderlerin çok iyi iş çıkardığını söyledi. [Cumhuriyetçilerin başkan adayı Donald Trump / Fotoğraf: AFP] "Milyonlarca dolar vergi ödedim" Artan COVID-19 vakalarına rağmen Trump'ın ekonominin normalleşmesinde ısrarcı olduğunu belirten Biden, COVID-19 krizi çözülene kadar ekonominin düzeltilemeyeceğini dile getirdi. Ayrıca Biden, Trump yönetimini küçük işletmelere yardım etmek için hiçbir şey yapmamakla suçladı. Trump ise insanların, okulların açılmasını ve ekonominin normalleşmesini istediğini belirterek, "İnsanlar eyaletlerin kapanmasını istemiyor. New York'a bakıyorum, çok üzücü. New York'ta neler oluyor, neredeyse bir hayalet kasaba gibi" dedi. New York Times'ta yer alan ve 2016 ile 2017 yıllarında sadece 750 dolar federal gelir vergisi ödediği yönündeki haberin sorulması üzerine Trump, "Milyonlarca dolar vergi ödedim" yanıtını verdi. Biden'ın, vergi beyannamelerini yayımlamasını istemesi üzerine Trump, yakında bunu yapacağını söyledi. Biden: Amerika'nın gördüğü en kötü başkansın Trump'ın vergi düzenlemelerini eleştiren Biden, söz konusu düzenlemelerin, Trump'ı bir öğretmenden daha az vergi ödeyecek duruma getirdiğini, Trump'ın vergi kanunundan faydalandığını ve bu nedenle vergi indirimlerini kaldıracağını dile getirdi. Biden, Trump'ın karşı çıkması üzerine, "Sen Amerika'nın gördüğü en kötü başkansın" dedi. Trump'ın ticaret anlaşmalarını da eleştiren Biden, ABD'nin Çin'e karşı öncekinden daha yüksek dış ticaret açığı olduğunu aktardı. Trump'ın, "Biden'ın oğlunun, yolsuzluk iddiaları nedeniyle görevden alınan Moskova Belediye Başkanının eşinden 3,5 milyon dolar aldığı" iddialarını sorması üzerine Biden, bunun doğru olmadığını ve oğlunun yanlış bir şey yapmadığını söyledi. Seçim güvenliği Zaman zaman hakaretlere varan atışmalarda, iki adayın, seçim güvenliği konusunda önemli bir fikir ayrılığı yaşadığı gözlemlendi. Posta yoluyla oy kullanmaya güvenmediğini ve kendisine ait on binlerce oy pusulasının derelerde ve çöplerde bulunduğunu belirten Trump, seçmenine, seçim günü sandıklara gidip oylarının sayılıp sayılmadığına bakmaları çağrısında bulundu. Trump, seçim sonuçlarının seçim gecesinden ziyade aylarca açıklanamayabileceğini çünkü her tarafta oyların olacağını ifade ederek, "Daha önce görmediğiniz bir hile yapılacak" dedi. Demokratların, seçmenlere oylarını 10 Kasım'a kadar kullanabileceğini söylediğini ifade eden Trump, bu durumda Demokratların, seçim gününden 7 gün sonraya kadar seçmene oy kullanabilme teklifinde bulunduğunu söyledi. Trump: Darbe yapmak üzere peşime düştüler Halihazırda milyonlarca seçmenin oylarını posta yoluyla yolladığı hatırlatılarak muhtemel bir anlaşmazlıkta ABD Yüksek Mahkemesine güvenip güvenmediği sorulan Trump, "Evet onlara güveniyorum. Sandıklara bakmaları konusunda onlara güveniyorum. Seçim için umarım gerek kalmaz ama sandıkların incelenmesi konusunda güveniyorum" diye yanıt verdi. 80 milyon oyun postaya verildiği bir ortamda sahtekarlıkları engellemenin oldukça zor olacağını savunan Trump, seçim sürecinin "iyi bitmeyeceği" uyarısında bulundu. Biden'ın, seçimin ve iktidar değişiminin adil olacağını iddia etmesi üzerine Trump, "Ben kazandığımda geçiş falan olmadı. Darbe yapmak üzere peşime düştüler. Kampanyamı gizlice takip ederek peşime düştüler" dedi. Selefi Barack Obama yönetimini suç üstü yakaladıklarını belirten Trump, Biden'a, seçimde Rusya ile iş birliği yaptığı iddiasıyla yargılanan ve daha sonra beraat eden eski Ulusal Güvenlik Danışmanı Michael Flynn'in Logan Yasası kapsamında yargılanması fikrini veren kişi olduğunu hatırlattı. "Gidin ve oylarınızı kullanın" ABD halkına sandığa gitme çağrısında bulunan Biden ise halka, "Bu adam bu seçimin kaderini belirleme konusunda sizi durduramaz. Gidin ve oylarınızı kullanın" dedi. Trump'ın, Demokratların seçmenlere oylarını 10 Kasım'a kadar kullanabileceği söylemi iddiasına yanıt veren Biden, halka, oy zarflarındaki posta mührünün 3 Kasım olması durumunda, oyların 10 Kasım tarihine kadar sayılabileceğini söylediklerini dile getirdi. Seçim sonucunun belirlenmesi için Yüksek Mahkemenin müdahale ihtimaline karşı ise Biden, "Herhangi bir mahkemenin seçim sonucuna karışması konusunda kaygılıyım" dedi. [Fotoğraf: Reuters] İklim değişikliği İklim değişikliği konusunda sorular yöneltilirken Wallace'ın birkaç kez bastırması üzerine Trump, iklim değişikliğinin kısmen insanlardan kaynaklı olduğunu kabul etti. Trump, "Birçok şey buna neden oluyor ama kısmen insanlar da neden oluyor" ifadesini kullanırken ABD'nin batı yakasında devam eden yangınların ise kötü ormancılık yönetiminden kaynaklandığını söyledi. Paris İklim Anlaşması'ndan çekilmesine de değinen Trump, anlaşmanın yakıt verimlilik standartlarının çok az bir fark yarattığını, buna karşın ülkedeki araç fiyatlarını yükselttiğini söyledi. Biden ise başkan seçildikten sonra Paris İklim Anlaşmasına geri döneceğini açıkladı. Biden'dan Trump'a: Bu, Putin'in köpeğidir Amerikan halkının Trump'a karşı neden kendisini tercih etmesi gerektiğine dair bir soruya yanıt veren Biden, "Bu başkanın yönetiminde biz zayıfladık, hastalandık, ayrıştık ve daha da saldırganlaştık." dedi. Obama döneminde, Rusya Devlet Başkanı Vladimir Putin'e kafa tutulduğunu iddia eden Biden, Trump için "Bu, Putin'in köpeğidir. Halen Putin'in Amerikan askerlerinin başına ödül koymasına bir şey diyemedi" ifadelerini kullandı. Trump ise Biden'ın oğlu Hunter Biden'ın, Moskova Belediye Başkanından para aldığı iddialarını gündeme getirerek, Hunter'ın, ordudan kokain içtiği gerekçesi ile atıldığını, Biden başkan yardımcısı olana kadar işsiz olduğunu, ancak daha sonra Ukrayna, Rusya ve Çin ile işler tutup milyonlarca dolarlık servet elde ettiğini iddia etti. Irkçılık tartışmaları ABD'de son günlerde yaşanan ırkçılık konusuna da değinilen tartışmada Biden, "Biz her zaman herkes için eşitlikten yana olduk. Belki hiçbir zaman bunu başaramadık ama Trump'ın yaptığı gibi bunu denemekten vazgeçmedik de" dedi. Siyahi George Floyd'un öldürülmesinin ardından Beyaz Saray önünde düzenlenen protestolarda Trump'ın göstericileri biber gazı ile dağıttırarak, oradaki kilisenin önünde elinde İncil ile poz verdiğini anımsatan Biden, "Başkan Trump, her şeyi ırkçılık, nefret ve ayrılık yaratmak için kullandı. Bu adam Afrikalı Amerikalılara yardım ettiğini söylüyor ancak Afrikalı Amerikalıların binde 1'i koronavirüs nedeniyle yaşamını yitiriyor" dedi. Trump ise seçimlerde kendisinin güvenlik güçlerinin desteğini alırken, Biden'ın, sol kesimin oyunu kaybedeceği korkusuyla güvenlik güçlerinden hiç bahsetmediğini savundu. Biden: Bu ülkede adalet eşitsizliği var Kentucky'de mart ayında, evine girdikleri siyahi Breonna Taylor'ı öldüren polislerin ceza almaması konusunda ise Trump, "Bu ülkede sistematik bir şekilde adalet eşitsizliği var. Polislerin çoğu iyi insanlar ancak arada çürük elmalar var. Bu kişiler, yaptıklarının hesabını vermeli" dedi. Biden, göreve gelmesi durumunda ırkçılık ve eşitsizlik sorunun çözülmesi için çalışacaklarını belirterek, "Biz Beyaz Saray'da bir grup kuracağız. Burada sivil hakları grupları, polis memurları, polis şefleri olacak. Bu konularda çalışıp, sorunları çözeceğiz" sözlerini kullandı. Trump, bazı federal kurumlarda verilen "ırkçılık hassasiyeti" eğitimlerini bitirme kararlarını, "Bu programı bitirdik çünkü bu program ırkçılığı yayıyordu. Bu konuda çok fazla şikayet alıyorduk" sözleriyle savundu. Biden ise Trump'a dönerek, "Sen ırkçısın" dedi ve söz konusu programın, Trump'ın iddia ettiği gibi ırkçılığı yaymadığın belirtti. Biden, polislere verilen fonları kesmek istediği iddialarına ise, "Ben polislerin fonlarının kesilmesine karşıyım ancak daha önce olduğu gibi toplum polisinin de oluşmasını istiyoruz" yanıtını verdi. Trump: Antifa bir tehlikedir Trump, tıpkı Antifa gibi sol gruplara yaptığı gibi, beyaz ırkçıları da kınayıp kınamayacağının sorulması üzerine, "Benim gördüğüm tüm şiddet olaylarının kaynağı, sağ değil sol kanat" yanıtını verdi. Moderatörün sorusunu tekrarlaması üzerine Trump, "Birisi Antifa konusunda bir şey yapmalı. Çünkü bu sağın değil, solun problemi" diye konuştu. Biden'ın, FBI Direktörü Chris Wray'in "Antifa bir örgüt değil bir ideoloji" sözlerini anımsatması üzerine Trump, "Antifa bir tehlikedir" yorumunu yaptı. Yeniden karşı karşıya gelecekler Trump ve Biden, daha sonra 15 Ekim'de Florida'nın Miami kentinde ve 22 Ekim'de Tennessee'nin Nashville kentinde canlı yayında karşı karşıya gelecek. İki partinin başkan yardımcısı adayları Cumhuriyetçi Mike Pence ve Demokrat Kamala Harris ise 7 Ekim'de Utah'ta canlı yayında tartışacak. Son Güncelleme: 30 Eylül 2020 Çarşamba 04:32
Bozkır'dan 'küresel sorunlara çok taraflı çözüm' mesajı. BM 75. Genel Kurul Başkanı Volkan Bozkır, koronavüs salgını ve iklim değişikliği gibi küresel sorunların dayanışma ve çok taraflı bir sistemle çözülebileceği mesajı verdi.. Birleşmiş Milletler 75. Genel Kurul Başkanı Volkan Bozkır, bu yıl koronavirüs salgını nedeniyle sanal ortamda düzenlenen Genel Kurul görüşmelerinin kapanışında konuşma yaptı. Konuşmasında, bu yıl dünya liderlerinin BM tarihinde ilk defa fiziken Genel Kurul salonunda bulunamadığını ancak bu durumun çok taraflı diplomasinin en üst düzeyde hayata geçirilmesine engel olmadığını söyledi. Uluslararası düzeyde başka hiçbir platformun Birleşmiş Milletler'in sahip olduğu bu birleştirme gücüne sahip olmadığına ve yine hiçbir örgütün bu kadar çok sayıda lideri bir araya getiremediğine dikkat çeken Bozkır, ''Başka hiçbir örgüt, küresel sorunlara çözüm getirme konusunda Birleşmiş Milletler' in sahip olduğu güçle yarışamaz'' dedi. "Daha fazla dayanışma" Tek taraflı eylemlerin salgının yayılmasını önlemede başarısız olduğunu belirten Bozkır, salgın ve insanlığın karşı karşıya olduğu en büyük tehdit olan "iklim değişikliği" gibi küresel sorunların dayanışma ve çok taraflı bir sistemle çözülebileceği mesajı verdi. Dünya liderlerinin birçoğunun da çok taraflılığa ve Birleşmiş Milletler’e olan bağlılıklarını bu yılki zirvede ortaya koyduğunu vurgulayan Bozkır, liderlerin salgın ve iklim değişikliği gibi küresel meselelerin çözümünde, en etkin yöntemin çok taraflılık olduğunu belirttiğini söyledi. Bozkır, ''BM'nin 75. yıl dönümü vesilesiyle yapılan istişareler, dünyanın dört bir yanındaki milyonlarca insanın da bu anlayışla hareket edilmesini istediğini ortaya koydu. Hedefimiz, 'Daha fazla dayanışma. Daha güçlü uluslararası iş birliği ve eşgüdüm. Daha da fazla 'birleşmiş milletler' olacaktır" dedi. Salgından kaynaklı çeşitli zorluklarla karşı karşıya bulunduğu ve küresel sınırları tanımayan bu hastalığa karşı, herkese fayda sağlayacak bir çözüm gerektiğinin açıkça ortaya konulduğunu ifade eden Bozkır, ''Tek taraflı eylemler, salgının yayılmasını durduramamıştır. Bu salgınla mücadele etmek ve gelecekte ortaya çıkabilecek, beklenmedik sağlık krizlerine karşı da hazırlıklı olmak için önemli bir çaba sarf edilmesi gerekiyor'' açıklamasını yaptı. "Aşılara erişimde adil hareket edilmesi" çağrısı Üye ülkelerin, yüksek düzeyli haftada üç hususa vurgu yaptığına dikkat çeken Bozkır, bu hususları şöyle sıraladı: ''Birincisi, başka bir hastalığın ortaya çıkmasını önlemeyi sağlayacak erken uyarı sistemi, ikincisi, krizle mücadele etmeye yönelik yaklaşımlarda kapsayıcı bir anlayışın hayata geçirilmesi, üçüncüsü ise aşılara erişimde adil hareket edilmesi. Önümüzdeki dönemde COVID-19’la ilgili gerçekleştirilecek olan BM Genel Kurulu Özel Oturumu'nda, bu üç hususa yönelik siyasi çözüm yollarının yanı sıra, işbirliğini güçlendirmeyi ve dünyanın Sürdürülebilir Kalkınma Hedefleri’ne ulaşmasını sağlayacak kulvara yeniden girmesini sağlayacak fikirler ortaya koymanız yönünde sizlere çağrıda bulunmak istiyorum.'' "Bir dönüm noktası yapma doğrultusunda çalışacağım'' Bozkır, COVID-19 aşısının adil biçimde dağıtılmasına ilişkin çağrıyı, sadece uygulama anlamında değil, aynı zamanda ahlaki açıdan da tüm kalbimle desteklediğini söyledi. İklim değişikliği ile ilgili değerlendirme de yapan Bozkır, şunları söyledi: "Salgın hastalık, kaynaklarımızı ve dikkatimizi başka bir alana kanalize etti. Ancak, iklim değişikliği halen insanlığın karşı karşıya olduğu en büyük tehdit. Orman yangınları devam ettikçe, deniz seviyesi yükseldikçe ve biyolojik çeşitlilik kayboldukça, iklim hedeflerimizi gerçekleştirmek için daha fazla çalışmamız ve bunları salgın sonrası yeniden inşa hedefleriyle entegre etmemiz gerekiyor. Sizlerle birlikte, COP26'yı iklim değişikliğiyle mücadelede bir dönüm noktası yapma doğrultusunda çalışacağım.'' Son Güncelleme: 29 Eylül 2020 Salı 22:48
Walt Disney 28 bin çalışanını işten çıkaracak. ABD eğlence endüstrisinin en büyük şirketlerinden Walt Disney, koronavirüs nedeniyle tema parklarında çalışan 28 bin kişiyi işten çıkarmayı planladığını açıkladı.. COVID-19 salgını nedeniyle Disney'in California merkezli tema parklarının uzun süre kapatılması ve açık parklara olan sınırlı ziyaret, şirketi çalışan sayısını azaltmaya itti. Disney Parkları yöneticisi Josh D'Amaro, konuya ilişkin çalışanlarla paylaştığı mesajda, işten çıkarılacak 28 bin kişinin yaklaşık yüzde 67'sinin yarı zamanlı çalışanlar olacağını anlattı. Amerikalı yayın kuruluşu CNBC tarafından paylaşılan mesajda D'Amaro, "Tahmin edebileceğiniz gibi bu büyüklükte bir karar kolay değil" demişti. Yönetimin son birkaç aydır işten çıkarmaya gitmemek için çalıştığını belirten D'Amaro, "Giderleri azalttık, sermaye projelerini askıya aldık, destek ödemelerine devam ederken oyuncu kadromuzu ücretsiz izne çıkardık ve operasyonlarımızı olabildiğince verimli çalışacak şekilde değiştirdik, ancak bu kadar sınırlı kapasitede çalışırken tam kadroyu sürdüremeyiz" sözlerini kullandı. Son Güncelleme: 29 Eylül 2020 Salı 22:28
ABD'de Hafter hakkındaki savaş suçu davası başladı. ABD'de Libya'nın doğusundaki gayrimeşru silahlı güçlerin lideri Halife Hafter hakkında, "savaş suçu" işlediği gerekçesiyle açılan dava bugün başladı.. Libya asıllı Amerikan vatandaşı Aida Elzagally tarafından Virginia eyaletine bağlı Alexandria bölgesindeki federal mahkemede açılan davada, Hafter, işkence, adam kaçırma, keyfi infaz gibi çeşitli savaş ve insanlık suçlarından yargılanıyor. Müvekkelinin Libya'da aynı zamanda ABD vatandaşı olan Hafter tarafından işkence ve savaş suçlarına maruz bırakıldığını savunan Elzagally'nin avukatı, mahkeme hakiminden bu kişinin savaş suçlusu olarak yargılanmasını talep ediyor. Diğer taraftan Washington'daki Libyalı Amerikalılar Birliği kuruluşunun yönlendirdiği avukatlardan oluşan bir ekibin de davayı takip ettiği belirtildi. Duruşmaya ilişkin yazılı bir açıklama yapan Libyalı Amerikalılar Birliği Başkanı Essam Amiash, "Hafter'in savaş ve insanlık suçlarında derin bir geçmişi olduğunu belirterek, Bu suçlar Hafter'i cezaevine koymalı, Libya'nın geleceğinde yer almaya değil." ifadelerini kullandı. Hafter hakkında 3 ayrı dava Libya'da işlediği savaş suçlarına ilişkin Hafter hakkında ikisi ABD'de ve biri İngiltere'de olmak üzere şu an için 3 ayrı dava bulunuyor. Yıl başlarında ABD'de yaşayan 6 Libyalı aile, Hafter ve Birleşik Arap Emirlikleri hakkında aynı suçlamalarla Washington Federal Mahkemesine suç duyurusunda bulunmuş ve 1 milyar dolarlık maddi tazminat talep etmişti. Yeni tip Koronavirüs (Covid-19) salgını nedeniyle ertelenen diğer davaların da başlaması bekleniyor. Hafter'in ABD'de üzerine kayıtlı 17 mülkü var Hafter'in 80'lerin sonunda ABD'ye sığınmasının ardından Libya'ya geri döndüğü 2011 yılına kadar çok sayıda mal varlığı edindiği ve bu malların toplam değerinin onlarca milyon dolar ettiği belirtiliyor. Hafter'e açılan davaları temsil eden avukatlar, ABD'ye dönüp duruşmalara katılmaması durumunda söz konusu mal varlıklarına el konulmasını da talep ediyor. Son Güncelleme: 29 Eylül 2020 Salı 21:39
İspanya tüm büyükşehirlere kısıtlamalar getiriyor. İspanya'da yeni tip koronavirüs (Covid-19) salgınında son 24 saatte 9 bin 906 vaka tespit edildi.. Sağlık Bakanlığı, dün 748 bin 266 olarak açıkladığı toplam vaka sayısını bugün 9 bin 906 artışla 758 bin 172 olarak güncelledi. Ayrıca Covid-19 kaynaklı ölümlerde sayının düne göre 203 arttığı görüldü. Bakanlık, son 7 günde 443 kişinin salgından hayatını kaybettiğini ve toplam sayısının 31 bin 614'e çıktığı duyurdu. Covid-19'dan ölenlerinden 20 bin 400'ünün yaşlı bakımevlerinde kalanlar olması dikkati çekti. Madrid'deki Covid-19 önlemleri ülke geneline yayılıyor Diğer yandan salgının en yoğun görüldüğü Madrid'de iki haftadır uygulanan ek önlemlerin ülke geneline yayılması, nüfusu 100 binden fazla olan tüm belediyelerde ve yeni vakalar ile hastanelerdeki yoğun bakım ünitelerinde doluluk oranının fazla olduğu belediyelerde uygulanması için ön anlaşma sağlandı. Sağlık Bakanı Salvador İlla, Madrid özerk hükümeti yetkilileriyle yaptığı toplantı sonrasında basına açıklaması yaptı. İlla, tüm özerk yönetimler arasında kamu sağlığının koordinasyonunu yürüten kurul ile yarın toplantı yaparak, Madrid'deki önlemlerin ülke geneline yayılmasına ilişkin alınan kararın onayını isteyeceğini duyurdu. Madrid'deki durumun endişe verici olduğunu belirten İlla, "Bu durum, salgını kontrol altına alıp, yukarı yönlü yeni vaka eğrisini aşağıya çekmek için çok kararlı adımlar atmayı zorunlu kılıyor. Madrid'deki duruma gelmelerini beklemeden diğer bölgelerde de en kısa zamanda harekete geçmek gerek." dedi. Madrid'de mevcut durumda 1 milyon kişiyi etkileyecek şekilde 45 mahallede serbest dolaşıma kısıtlama getirilirken, ayrıca buralarda park ve bahçelerin kapatılması, restoran ve dükkanların en geç saat 22.00'de kapanması, restoranlardaki doluluk oranının yüzde 50'ye indirilmesi ve en fazla 6 kişinin bir araya gelmesine izin verilmesi gibi kararlar uygulanıyor. Sağlık Bakanı, 47 milyon nüfusa sahip İspanya'da, yaklaşık 20 milyon kişiyi etkilemesi öngörülen kararların kabul edilmesi halinde birkaç gün içinde yürürlüğe gireceğini duyurdu. Ayrıca İspanya'da sol koalisyon hükümeti, Covid-19'dan etkilenen sektörlerin çalışanlarına tanınan devlet yardımını da 31 Ocak'a kadar uzattı. Bu arada İspanya'nın bazı özerk yönetimleri, Kovid-19'a karşı uygun filtre olmadığı gerekçesiyle kumaş yüz maskelerinin kullanılmasını yasakladı. Portekiz'deki durum Portekiz Sağlık Bakanlığı Covid-19'dan son 24 saatte 6 kişinin hayatını kaybettiğini ve 688 yeni vaka tespit edildiğini duyurdu. Ülkede salgının başlangıcından bu yana hayatını kaybedenlerin sayısı 1963 olurken, vaka sayısı da 74 bin 717'ye çıktı. Son Güncelleme: 29 Eylül 2020 Salı 20:01
Dünyada iyileşenlerin sayısı 25 milyonu geçti. Dünya genelinde yeni tip koronavirüse (Covid-19) yakalandıktan sonra sağlığına kavuşanların sayısı 25 milyonu aştı.. Covid-19 vakalarına ilişkin verilerin derlendiği "Worldometer" internet sitesine göre, dünyada virüs bulaşan 25 milyon 26 bin 68 kişi iyileşti. En fazla hastanın iyileştiği ilk 5 ülke, Hindistan (5 milyon 176 bin 371), ABD (4 milyon 630 bin 674), Brezilya (4 milyon 84 bin 182), Rusya (952 bin 399) ve Kolombiya (722 bin 536) oldu. Türkiye'de de virüs bulaşan 278 bin 504 kişi sağlığına kavuştu. Çin'in Hubey eyaletine bağlı Vuhan kentinde ortaya çıkan ve dünyaya yayılan Covid-19 salgınında vaka sayısı, dünya genelinde 33 milyonu geçerken 1 milyon 9 binden fazla kişi virüs nedeniyle hayatını kaybetti. Son Güncelleme: 29 Eylül 2020 Salı 18:34
İngiltere'de en yüksek günlük vaka sayısı görüldü. İngiltere'de son 24 saatte 7 bin 143 kişide yeni tip koronavirüs (Covid-19) tespit edilmesiyle salgının başından bu yana en yüksek günlük vaka sayısına ulaşıldı.. Sağlık Bakanlığının verilerine göre, ülkede virüs nedeniyle hayatını kaybedenlerin sayısı son 24 saatte 71 artarak 42 bin 72'ye ulaştı. Ülkede son 24 saatte 7 bin 143 yeni vaka tespit edildi, toplam vaka sayısı 446 bin 156'ya yükseldi. Ülkede Covid-19 nedeniyle 2 bin 49 kişinin hastanelerde tedavisi sürerken, bunlardan 297'si yoğun bakımda yatıyor. İngiltere'de daha önceki en yüksek günlük vaka sayısı, 25 Eylül'de açıklanan 6 bin 874 vaka olmuştu. Avrupa'da Kovid-19'dan en çok ölümün olduğu İngiltere'de vaka sayısı ağustostan itibaren yükselişe geçmişti. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, Covid-19 vakalarının her hafta 2 kat arttığına dikkati çekerek, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulunmuştu. Yeni tedbirler Ülkede yeni önlemler kapsamında, tüm bar ve restoranlar sadece masalara hizmet vermeye ve saat 22.00'den sonrada kapanmaya başlamıştı. Perakende mağazaları, taksiler ve konaklama sektöründeki mekanlarda da maske takmanın zorunlu hale geldiği ülkede, düğünlere katılacak kişi sayısı da 30'dan 15'e düşürülmüştü. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Yeni düzenlemeyle bu yasak spor salonlarındaki takım sporları için de geçerli olacak. Stadyumların 1 Ekim'de kısmen açılmasına ilişkin plan da rafa kaldırıldı. Yeni önlemler kapsamında ayrıca, maske takmama veya 6 kişi kuralına uymamanın cezası 2 katı artırılarak 200 sterline çıkarıldı. Hükümet, bu konuda askerden destek alma seçeneğini de masada tutuyor. Son Güncelleme: 29 Eylül 2020 Salı 16:55
ABD'de koronavirüsten ölenlerin sayısı 210 bine yaklaştı. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 444 artarak 209 bin 896'ya çıktı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 43 bin 181 artışla 7 milyon 364 bin 646'ya ulaştı. Virüs nedeniyle yaşamını yitirenlerin sayısı ise 444 artarak 209 bin 896'ya yükseldi. Ülkede iyileşenlerin sayısı 4 milyon 610 bini, yapılan test sayısı 105 milyon 408 bini geçti. Eyaletlere bakıldığında 813 bin 257 vakayla California listenin başında bulunurken, bu eyaleti 777 bin 165 vakayla Texas ve 701 bin 302 vakayla Florida takip ediyor. Ölü sayısında ise New York eyaleti 33 bin 229 can kaybıyla ilk sırada yer alıyor. ABD'yi Hindistan ve Brezilya izliyor ABD'yi, en fazla vaka görülen ülkeler sıralamasında 6 milyon 156 binden fazla vakayla Hindistan ve 4 milyon 748 binin üzerinde vakayla Brezilya izliyor. Son Güncelleme: 29 Eylül 2020 Salı 14:28
Kuveyt Emiri es-Sabah hayatını kaybetti. Kuveyt devlet televizyonu, Emir Sabah el-Ahmed el-Cabir es-Sabah'ın hayatını kaybettiğini duyurdu.. Kuveyt devlet televizyonu, normal yayınına ara vererek Kuran-ı Kerim tilaveti yayınladıktan kısa süre sonra Emir Şeyh Sabah'ın yaşamını yitirdiğini duyurdu. Emir'in vefatına ilişkin başka detay paylaşılmadı. Bugün sosyal medya platformlarında, Kuveyt Emiri Sabah'ın hayatını kaybettiği yönünde paylaşımlarda bulunulmuştu. Kuveyt hükümeti ise sadece resmi kaynaklardan bilgi alınması çağrısında bulunmuştu. Emir Sabah, 19 Temmuz'da başarılı bir ameliyat geçirmiş, 23 Temmuz'da da tedavisinin tamamlanması amacıyla ABD'ye gitmişti. Kuveyt'te 2006 yılından bu yana Veliaht olarak görev yapan Şeyh Nevvaf el-Ahmed el-Cabir es-Sabah'ın tahta geçmesi bekleniyor. Kuveyt Emiri Şeyh Sabah kimdir? Kuveyt'in 91 yaşındaki Emiri Şeyh Sabah el-Ahmed Cabir el-Sabah, Arap dünyasında sadece ülkesinin dış işlerinde değil bölge meselelerindeki "ara bulucu ve dengeleyici" rolüyle de öne çıktı. Şeyh Sabah, henüz 25 yaşındayken devlet kademelerinde üst düzey bürokratik görevler üstlendi. Dönemin Kuveyt Emiri ve üvey kardeşi Cabir Ahmed es-Sabah tarafından Dışişleri Bakanlığına getirilen Şeyh Sabah, bu görevi 1963-2003 yıllarında yürüterek "en uzun süre görev yapan Dışişleri Bakanı" ünvanını aldı. Kuveyt Emiri bu görevi yürütürken aynı zamanda Başbakan Yardımcılığı gibi farklı devlet görevlerini de üstlendi. Şeyh Sabah, 1990'da Irak'ın Kuveyt'i işgal ettiği Birinci Körfez Savaşı sırasındaki zorlu diplomasi sürecini yönetti. Dışişleri Bakanlığı görevinin ardından Şeyh Sabah, 2003-2006 yıllarında ülkesinin Meclis Başkanlığı görevini yürüttü. İki haftalık Veliaht Prenslikten sonra tahta çıktı Şeyh Cabir'in 15 Ocak 2006'da hayatını kaybetmesiyle tahta geçme sırası Veliaht Prens Şeyh Saad'a geçiyordu. Ancak Şeyh Saad, tahta geçmesinin ardından sağlık durumunun kötüleşmesi üzerine Şeyh Sabah lehine tahttan çekilmeyi kabul etti. Kabine tarafından aday gösterilen Şeyh Sabah, 29 Ocak 2006'da tahta çıktı. Kuveyt Emiri Şeyh Sabah, devlet yönetimindeyken ülkesinin kadın hakları ve kadınların sosyal kamusal hayata katılımına ilişkin yaptığı girişimlerle tanındı. Bunun yanı sıra Kuveyt Emiri Şeyh Sabah, ülkesinin Irak işgali sonrasındaki dış politikasının inşasında kritik rol oynadı. Şeyh Sabah, Kuveyt'in bölgedeki ideolojik çekişmelerden uzak çok eksenli bir dış politika izlemesini prensip edindi. Müteveffa Kuveyt Emiri, bölgedeki siyaset sahnesinde onlarca ara bulucuk girişiminde bulunmasıyla da öne çıktı. Kuveyt gazetesi El-Kabs'ın haberine göre, 52 senelik kamu hizmeti hayatında Şeyh Sabah 19 ayrı krizde tarafları ortak noktada buluşturmak için çabaladı. Yemen iç savaşındaki taraflar, Bahreyn-İran, Ürdün-Filistin Kurtuluş Örgütü, Pakistan-Bangladeş, Lübnan iç savaşı, Katar ile diğer Körfez ülkeleri arasındaki kriz gibi birçok bölgesel çatışma, kriz ve sorunun çözümü için taraflar arasında mekik dokudu. Şeyh Sabah, Türkiye ile ilişkilerin siyasi ve ekonomik alanda ilerlemesine katkı sağlayarak, iki ülkeyi bölgesel meselelerde yakınlaştırıcı bir rol üstlendi. Son Güncelleme: 29 Eylül 2020 Salı 14:49
Macron: Avrupa Parlamentosu sadece Brüksel’de toplanırsa mahvoluruz. Fransa Cumhurbaşkanı Emmanuel Macron, Avrupa Parlamentosunun (AP) Strazburg’daki oturumlarının Brüksel'e kaydırılmasına ilişkin, "Avrupa Parlamentosu sadece Brüksel’de toplanırsa mahvoluruz." dedi.. Macron, Litvanya’yı resmi ziyaretinin ikinci gününde başkent Vilnius’ta üniversite öğrencileriyle bir araya geldi. Öğrencilerin sorularını cevaplayan Macron, yeni tip koronavirüs (Kovid-19) tedbirleri kapsamında Brüksel'e kaydırılan AP oturumlarının kentin ekonomisine katkısı nedeniyle y eniden Strazburg’a alınmasına ilişkin talebine değindi. Macron, AP toplantılarının Strazburg'a alınması fikrini şiddetle savunduğuna işaret ederek, "Eğer Avrupa Parlamentosu yalnızca Brüksel'de toplanırsa mahvoluruz. Çünkü on yıl içinde her şey Brüksel'de olacak. Ve insanlar Brüksel'de sadece bir araya gelecek. Ancak bahsedilen Avrupa bu değil." ifadelerini kullandı. Macron, Avrupa Birliği (AB) içerisinde "yerlerin paylaşımı" uygulamasının arkasında olduğunu bildirdi. Yerlerin paylaşımı uygulaması, AB anlaşmalarına göre birliğin kurumlarının tek bir şehir yerine farklı üye ülkelerde faaliyet göstermesi anlamına geliyor. Macron'un talebi olumlu karşılık bulmamıştı Fransa Cumhurbaşkanı, 23 Eylül'de AP Başkanı David Sassoli'ye mektup göndererek Strazburg kentine kattığı ekonomik canlılık nedeniyle Genel Kurulun yeniden Strazburg'da yapılması talebinde bulunmuş ancak talebi karşılık görmemişti. Sassoli, Fransa'da vakaların hızla artması nedeniyle parlamento üyeleri ve çalışanlarının 5-8 Ekim'de yapılması planlanan toplantı için Strazburg'a gidilmemesi yönünde karar aldıklarını duyurmuştu. AP'nin bir önceki Genel Kurulu da Kovid-19 ted birleri nedeniyle Strazburg yerine Brüksel'de yapılmıştı. Avrupa anlaşmalarına göre, AP'nin Genel Merkezi Strazburg'da bulunuyor ve burada yılda her biri üç buçuk günlük olmak üzere toplam 12 Genel Kurul toplantısı yapılması gerekiyor. Geri kalan zamanlarda ise bu durum yıllardır tartışma konusu olsa da AP milletvekilleri Brüksel'de çalışıyor. Son Güncelleme: 29 Eylül 2020 Salı 12:36
İran'da 207 kişi daha koronavirüsten öldü. İran'da yeni tip koronavirüs (COVID-19) nedeniyle hayatını kaybedenlerin sayısı 207 artarak 25 bin 986 oldu.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 207 kişinin daha hayatını kaybettiğini ve 3 bin 677 yeni vaka tespit edildiğini belirtti. Lari, böylece virüs kaynaklı toplam can kaybının 25 bin 986'ya, vaka sayısının da 453 bin 637'ye çıktığını aktardı. Virüse yakalanan hastalardan 4 bin 79'unun durumunun ağır olduğunu söyleyen Lari, şu ana kadar iyileşenlerin sayısının da 378 bin 727'ye ulaştığı bilgisini verdi. Sağlık Bakanlığı Sözcüsü, ülkedeki 31 eyaletten 30'unun "kırmızı" ve "riskli" bölgeler arasında yer aldığını sözlerine ekledi. Ölümlerde artış bekleniyor Öte yandan İran Sağlık Bakanlığı COVID-19 Epidemiyoloji Komitesi Üyesi İhsan Mustafevi, yaptığı açıklamada, vaka sayısının yükselmesiyle gelecek haftalarda COVID-19'dan ölümlerde artış beklediklerini söyledi. İran Pasteur Enstitüsü Yeni Hastalıklar Araştırma Merkezi Başkanlığı görevini de yürüten Mustafevi, ülkede salgın önlemlerine uyma oranında düşüş gözlendiğinin altını çizdi. Son Güncelleme: 29 Eylül 2020 Salı 12:32
İsrail’de Netanyahu karşıtı gösterilerin sınırlandırılması planı protesto edildi. İsrail’de çok sayıda kişi, COVID-19 nedeniyle alınan karantina kararı gerekçe gösterilerek Başbakan Binyamin Netanyahu karşıtı gösterilere kısıtlama getirilmesi planını protesto etti.. Batı Kudüs’teki İsrail Meclisi önünde düzenlenen gösteriye yüzlerde kişi katıldı. Karantina kararı gerekçe gösterilerek Netanyahu karşıtı gösterilerin sınırlandırılması için yasal değişiklik yapılması önerisinin görüşüldüğü saatlerde Meclis önünde toplanan göstericiler, bu girişime tepki gösterdi. “Protesto hakkımızı elimizden alamazsınız”, "Diktatörlüğü getirmek için COVID-19’u kullanıyorlar” yazılı pankartlar taşıyan göstericiler, Netanyahu’yu istifaya çağıran sloganlar attı. Göstericiler, ülkede COVID-19 nedeniyle artan işsizliğe ve geçim sıkıntısına yanlarında getirdikleri tavalara kaşıkla vurarak dikkati çekti. Gösterinin yapıldığı meydana çıkan yolları trafiğe kapatan polis ile protestocular arasında zaman zaman gerginlik yaşandı. [Fotoğraf: AA] Netanyahu karşıtı gösterilere kısıtlama planı Komisyonda Gösterinin düzenlendiği saatlerde İsrail Meclisi Adalet Komisyonu, karantina sürecinde Netanyahu karşıtı gösterilere kısıtlama getirilmesini görüşmek üzere toplandı. Söz konusu değişiklikle, Başbakanlık rezidansı önünde 4 ayı aşkındır devam eden Netanyahu karşıtı gösterilere, evleri 1 kilometreden uzakta olanların katılması yasaklanıyor. Değişikliğin yürürlüğe girebilmesi için Meclisteki oylamadan yeterli oyu alması gerekiyor. İsrail’de 3 aydan uzun süredir, COVID-19 salgınını kötü yönettiği ve hakkındaki yolsuzluk davası nedeniyle istifasını Netanyahu’nun istifası için gösteriler düzenleniyordu. Son Güncelleme: 29 Eylül 2020 Salı 12:19
Suudi Arabistan yeni umre tedbirlerini açıkladı. Suudi Arabistan, COVID-19 nedeniyle 6 ay ara verilen ve 4 Ekim'de yeniden başlayacak olan umre ziyaretleri için alınacak önlemleri duyurdu.. Resmi haber ajansı SPA'da yayımlanan haberde, COVID-19 tedbirleri kapsamında Kabe ve Haceru'l Esved çevresine konulan barikatın orada kalmaya devam edeceği, umrecilerin Kabe ve Haceru'l Esved'e ulaşmasının ve dokunmasının engelleneceği ifade edildi. Kabe'nin de içinde bulunduğu Mescid-i Haram'ın günde 10 kez dezenfekte edileceği belirtildi. Umrecilere zemzem suyunun kapalı kutular içinde verileceği aktarılan haberde, COVID-19 belirtisi gösteren umreciler için de karantina odaları hazırlandığı bilgisi paylaşıldı. İçişleri Bakanlığı kaynakları 23 Eylül'de yaptıkları açıklamada, ülke içinden umre yapmak isteyenler için 4 Ekim'den itibaren Mekke'de Kabe'nin de içinde bulunduğu Mescid-i Haram'ın yüzde 30'luk kapasiteyle (günlük 6 bin kişi için) açılacağını, 18 Ekim'den itibaren ise Mescid-i Haram ile Mescid-i Nebevi'deki Ravza-i Şerif'in yüzde 75 kapasiteyle ülke içinden ziyaretçileri kabul edeceğini aktarmıştı. Kasım ayının başından itibaren ise yurt içi ile yurt dışından umre ve ibadet için gelenlerin kabul edilmeye başlanacağını belirten kaynaklar, bu aşamada Mescid-i Haram ve Mescid-i Nebevi'nin COVID-19 önlemleri alınarak tam kapasiteyle ibadete açılacağını ifade etmişti. COVID-19 salgını nedeniyle bu yıl hac ibadeti sadece Suudi Arabistan'da yaşayanlarla sınırlı tutulmuş, yurt dışından hacı adayı kabul edilmemişti. Son Güncelleme: 29 Eylül 2020 Salı 11:08
Rusya'da 8 bin 232 kişi daha koronavirüse yakalandı. Rusya'da yeni tip koronavirüs (COVID-19) tespit edilenlerin sayısı 1 milyon 167 bin 805’e, ölü sayısı 20 bin 545’e çıktı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 8 bin 232 kişide daha COVID-19 tespit edilmesiyle vaka sayısı 1 milyon 167 bin 805’e ulaştı. Ülkede son bir günde ölü sayısı 160 artarak 20 bin 545’e, iyileşen sayısı 6 bin 479 artarak 952 bin 399’a yükseldi. Rusya genelinde vaka sayısındaki günlük artış oranı yüzde 0,7’de kalırken, yeni vakaların yüzde 27,6’sında belirti görülmedi. Başkent Moskova’da son 24 saatte vaka sayısı 2 bin 300 artarak 290 bin 293’e, ölü sayısı 23 artarak 5 bin 203’e çıktı. Rusya İnsan Sağlığı ve Tüketici Haklarını Koruma Servisinden yapılan açıklamada, son bir günde 255 bin test yapıldığı ve bugüne kadar yapılan test sayısının 45 milyon 600 bini geçtiği bildirildi. Moskova’da okullarda ara tatili uzatıldı Moskova Belediye Başkanı Sergey Sobyanin, şehirde 5 Ekim’de başlayacak bir haftalık ara tatilin vaka sayılarındaki artış nedeniyle iki haftaya çıkarıldığını açıkladı. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta kaydedilmişti. Son Güncelleme: 29 Eylül 2020 Salı 08:50
Çin'de çocukları zehirleyen öğretmene idam cezası verildi. Çin'de geçen yıl bir kreşte 25 çocuğu zehirleyen ve birinin ölümüne neden olan öğretmen ölüm cezasına çarptırıldı.. BBC'de yer alan habere göre, mahkeme heyetinden yapılan açıklamada, geçen yıl Ciaozuo'daki bir kreşte çocukların yemeğine yüksek miktarda sodyum nitrat koyarak zehirlenmelerine neden olan Vang Yun'a idam cezası verildiği belirtildi. Vang'ın tartıştığı bir meslektaşından öç almak için onun öğrencilerinin yemeğine sodyum nitrat koyduğu ifade edilen açıklamada, Vang'ın zehirlenen 25 çocuktan birinin ölümüne neden olduğu hatırlatıldı. Açıklamada, Vang'ın daha önceden kocasının yemeğine de sodyum nitrat koyarak zehirlediği fakat kocasının tedavi gördüğü belirtildi. Çin'de 2002 yılında Nancing'de fare zehri koyulan atıştırmalıkları yiyen çoğu öğrenci 42 kişi hayatını kaybetmişti. Atıştırmalıklara fare zehri koyduğu ortaya çıkan kişi idam edilmişti. Son Güncelleme: 29 Eylül 2020 Salı 08:30
Avrupa COVID-19'a karşı bölgesel karantinalara hazırlanıyor. Yeni tip koronavirüs (COVID-19) salgınında son dönemlerde vaka sayılarında ciddi artışların gözlendiği Avrupa'nın önde gelen ülkeleri, vatandaşlarının artan protestolarına rağmen bölgesel karantinalara hazırlanıyor.. COVID-19'da yeni vaka artışlarında yoğunluk görülen İspanya, Fransa, İngiltere, İtalya ve Almanya'da ilk aşamada kısmi kısıtlamalar uygulayan merkezi ve yerel yönetimler, ekonomideki kayıpların daha da büyüyeceği endişesiyle genel karantina kararı almaktan çekiniyor. Salgından dolayı sosyal ve ekonomik alanda haziran ayından bu yana uygulanmaya başlanan "yeni normal" kriterlerinde başarı sağlayamadığı görülen İspanya, Fransa ve İngiltere'de vaka sayıları, COVID-19'un zirve yaptığı mart-nisan aylarındaki verilere oldukça yaklaştı. COVID-19'da yeni vakalarda artışın olduğu birçok ülkede, ekonomik kriz endişesi, siyasi çıkarlar ve sosyal baskılar, şimdiye kadar karantina ilan edilmesinin önüne geçti. İspanya, İngiltere ve Fransa'da tepkilerini artıran ve gösteriler düzenleyen vatandaşlar, COVID-19 nedeniyle getirilen kısıtlamaları protesto ediyor. Diğer yandan uzmanlar, vaka artışlarının olduğu ülkelerde salgının boyutuyla ilgili esas alınan hastanelerdeki yoğunluğun şu an için kontrol edilebilir düzeyde olduğuna dikkati çekiyor. Ancak, havaların soğumasıyla başlaması beklenen grip, soğuk algınlığı gibi hastalıklarla birlikte COVID-19 vakalarının artabileceği kaygısı, birçok büyük kentte sahra hastaneleri yapımını hızlandırdı. İspanya Avrupa'da COVID19'un en yoğun görüldüğü İspanya'da, serbest dolaşıma kısıtlama getiren veya karantina uygulayan belediye sayısı 91'e çıktı. COVID-19'dan dolayı 14 Mart-21 Haziran döneminde olağanüstü hal uygulayan İspanya, 1000'in altına düşürmeyi başardığı yeni vaka sayılarını kontrol altında tutamayarak, yaz sonrasında tekrar günde 10 binin üzerinde vaka açıklamaya başladı. Toplam vaka sayısının 748 binin üzerine çıktığı İspanya'da her 100 bin kişide 1000'in üzerinde vakanın tespit edildiği bölgelerin başında Madrid geliyor. Yaklaşık 6,5 milyon kişinin yaşadığı başkentte, 1 milyon kişiyi etkileyecek şekilde 45 mahalleye dolaşım kısıtlaması getirildi. Bölgede ayrıca park ve bahçelerin kapatılması, restoran ve dükkanların en geç saat 22.00'da kapanması, restoranlardaki doluluk oranının yüzde 50'ye indirilmesi, en fazla 6 kişinin bir araya gelmesine izin verilmesi gibi ülkenin diğer bazı kentlerinde de uygulanan kararlar alındı. Madrid'de kışa hazırlık için üç otelin COVID-19'la bağlantılı sağlık malzemeleriyle donatılıp hastaneye dönüştürülmesi ve kentte sahra hastaneleri yapılması için çalışmalar başlatıldı. Diğer yandan başta Madrid olmak üzere birçok kentte önlemlere karşı gösteriler düzenleyen halka zaman zaman polisin müdahalede ettiği görüldü. İspanya'da COVID-19'dan hayatlarını kaybedenlerin sayısı 31 bini geçerken, bunun yaklaşık 20 binini yaşlı bakım evlerindeki yaşlılar oluşturuyor. Ülkede sağlık, eğitim başta olmak üzere çok sayıda iş kolunda sendikalar grev çağrıları yapmaya başladı. İngiltere İngiltere'de 25 Eylül’de 6 bin 874 vaka ile salgının başından bu yana görülen en yüksek günlük vaka artışına ulaşıldı. Hükümet artan vakalar karşısında geçen hafta yeni önlemleri hayata geçirdi. Yeni önlemler kapsamında, tüm bar ve restoranlar sadece masalara hizmet vermeye ve saat 22.00'den sonra kapanmaya başlarken, perakende mağazaları, taksiler ve konaklama sektöründeki mekanlarda da maske takmak zorunlu hale getirildi. 14 Eylül'den itibaren 6'dan fazla kişinin bir araya gelmesinin yasaklandığı ülkede, testi pozitif çıkanların karantinaya girmesini zorunlu kılacak yasal düzenleme de yapıldı. Kurallara uymayanlara verilen cezalar iki kat artırılarak 200 sterline çıkarılırken, Başbakan Boris Johnson, bu kısıtlamaların 6 ay süreyle geçerli olabileceğini söyledi. Araştırma şirketlerine göre halkın yüzde 78'i yeni önlemleri desteklese de başta başkent Londra olmak üzere ülkenin farklı yerlerinde COVID-19 kısıtlamalarına karşı protestolar düzenlendi. Londra’nın Trafalgar Meydanı’nda 26 Eylül'de yapılan ve binlerce kişinin katıldığı gösteride, bazı eylemcilerin taşkınlığı ve polisin müdahalesiyle çıkan olaylarda, 9 güvenlik görevlisi ve çok sayıda gösterici yaralandı, 16 kişi gözaltına alındı. 41 bin 988 ile Avrupa’da en çok ölümün kaydedildiği ülkede hükümetin bilim danışmanı Patrick Vallance, 20 Eylül'de yaptığı açıklamada, COVID-19 vakalarının her hafta iki kat arttığına dikkati çekerek, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulundu. Fransa Günlük vaka sayılarının 10 binin üzerinde seyrettiği Fransa'da, 24 Eylül'deki 16 bin 96 COVID-19 vakası şimdiye kadarki en yüksek günlük vaka sayısı olarak dikkati çekti. Ülkede yoğun bakımdaki hasta sayısı giderek artarken, salgının seyri her geçen gün kötüleşmeye devam ediyor. Buna karşın Cumhurbaşkanı Emmanuel Macron yönetimi ülke geneli için geçerli olacak tedbirler almak yerine atılacak adımlar hususunda yetkiyi ve kararı yerel yönetimlere ve valiliklere bıraktı. Bu nedenle her kentte farklı tedbirler uygulanıyor. Diğer yandan Fransızların COVID-19 önlemlerine yeteri kadar uymadığı ve bir rehavetin söz konusu olduğu gözlemleniyor. Ülke basınında yapılan yorumlarda, Macron yönetiminin ekonomik kaygılarla yeni bir karantina veya sokağa çıkma kısıtlaması getirmek istemediği belirtiliyor. Almanya'dan sonra Avro Bölgesindeki en büyük ikinci ekonomi olan Fransa ekonomisi bu yılın ikinci çeyreğinde yüzde 13,8 daralmıştı. Merkez Bankasının bu yıla ilişkin Gayri Safi Yurt İçi Hasıla'daki yüzde 8,7 daralma tahmini gerçekleşse bile Fransız ekonomisi İkinci Dünya Savaşı’ndan sonraki en sert düşüşü kaydetmiş olacak. Bu bağlamda, Macron yönetimi ülkede yeniden sokağa çıkma kısıtlaması olması halinde ekonominin daha da kötüleşmesinden endişe ediyor. Başbakan Jean Castex de birkaç gün önce yaptığı açıklamada, salgınının daha da kötüleşmesi halinde sokağa çıkma kısıtlaması getirilebileceğini bildirmişti. İtalya Kovid-19'un Avrupa'da ilk görüldüğü ülkelerden olan İtalya, salgının birinci dalgasında yaşadığı kayıplardan sonra ikinci dalgada işi daha sıkı tutuyor. Başbakan Giuseppe Conte'nin 9 Mart'ta yaptığı ulusa sesleniş konuşmasıyla topyekun karantinaya giren ve yaklaşık 2 ay boyunca karantinada kalan İtalya, bunun meyvesini yaz aylarına girilirken, ölü ve vaka sayılarını gerileterek aldı. Karantinadan çıkışı ve yeniden açılış sürecini kademeli şekilde gerçekleştiren İtalya, yaz sonuna doğru Avrupa’da yeni vaka sayıları ciddi şekilde artsa da bunu kendi içinde kontrol altında tutmayı başarmış durumda. İspanya ve Fransa’da günlük vakaların 10 binleri geçtiği son bir aylık dönemde, İtalya’da günlük yeni vaka sayıları ortalama 1250 civarında seyrediyor. Ülkede günlük ölü sayısı da ortalama olarak 5 ile 20 arasında değişiyor. Diğer AB ülkelerinden gelen yüksek günlük yeni vaka sayıları İtalyan kamuoyunu endişelendirse de Başbakan Conte, son olarak 26 Eylül'de yaptığı açıklamada, İtalya’nın yıl başındaki duruma göre daha farklı bir durumda olduğunu, bu nedenle de topyekun kapanmayı gerektirecek karantinayı ihtimal dışı gördüğünü belirtti. Son yıllarda ekonomik büyümesi durağan seyreden İtalya’nın, COVID-19 salgını nedeniyle bu yıl ekonomisinin yüzde 8’in üzerinde daralması bekleniyor. Uzmanlar, yeni bir topyekun karantinanın İtalyan ekonomisini daha da zorlayacağı görüşünde birleşiyor. Almanya Almanya'da son haftalarda günlük vaka sayısının ortalama 1500 olarak açıklanması Başbakan Angela Merkel’in yeni uyarılar yapmasına neden oldu. Merkel, Hristiyan Demokrat Birliği (CDU) yöneticileriyle yaptığı video konferansta, önlem alınmazsa Noel döneminde diğer ülkeler gibi günde 19 bini aşan vaka sayılarıyla karşılaşabilecekleri uyarısında bulundu. Enfeksiyon sürecini hızlı şekilde kontrol altına alıp salgınla mücadele etmeleri gerektiğini kaydeden Şansölye, ekonomiyi canlı tutmak ile okul ve kreşlerin açık kalmasını öncelik olarak gördüklerini, futbol başta olmak üzere spor müsabakalarının ise ikinci aşamada değerlendirilebileceğini söyledi. Halihazırda ülkede büyük çaplı organizasyonlar yılbaşına kadar yasaklanmış durumda. Riskli bölgelerden gelenler için tanı testi yaptırmanın zorunlu olduğu ve pozitif vakalar ile test yaptırmayanlara 14 günlük karantinanın zorunlu tutulduğu Almanya’da, ülkenin en büyük eyaletlerinden Bavyera’da ise kamuya açık alanlarda maske takılması zorunluluğu getirildi. Hükümet, riskli bölgeler olarak ilan ettiği bazı ülkelere ve bölgelere seyahat edilmemesi için halka çağrıda bulunuyor. Diğer yandan COVID-19'dan dolayı Almanya, planlanandan fazla borçlanacak. Ülkenin, 4. çeyrekte borç ihracının 44,5 milyar eurodan 50,5 milyar euroya yükseleceği belirtiliyor. Alman hükümeti, bu yıl COVID-19'un vergi gelirlerini olumsuz etkilemesi nedeniyle ve ekonomik toparlanmayı teşvik etmek için toplamda 401 milyar euro borçlanmayı planlıyor. Son Güncelleme: 29 Eylül 2020 Salı 08:21
Afrika'da bir günde 5 bin 863 vaka görüldü. Afrika kıtasında koronavirüs tespit edilen kişi sayısı 1 milyon 473 bini geçti.. COVID-19 verilerinin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 5 bin 863 artarak 1 milyon 473 bin 418 oldu. Salgın nedeniyle ölenlerin sayısı, 297 artışla 35 bin 512'ye ulaştı. Kıtada COVID-19 kaynaklı en fazla can kaybı, 16 bin 586 ölümle Güney Afrika'da gerçekleşirken, Mısır'da 5 bin 901, Fas'ta ise 2 bin 113 kişi hayatını kaybetti. Morityus'ta aktif COVID-19 vakası kalmazken Seyşeller ve Eritre'de ölüm rapor edilmedi. Güney Afrika'da vaka sayısı 671 bin 669'a ulaştı, bu ülkeyi 119 bin 107 vakayla Fas ve 102 bin 955 vakayla Mısır izledi. Afrika'da, COVID-19'a yakalanan 1 milyon 218 bin 331 kişi iyileşti. Son Güncelleme: 29 Eylül 2020 Salı 05:03
Avustralya'da 7 kişi daha koronavirüs nedeniyle hayatını kaybetti. Avustralya'nın Victoria eyaletinde 7 kişinin daha hayatını kaybetmesiyle toplam can kaybı 882'ye yükseldi.. Avustralya'daki diğer eyalet ve bölgelerde son günlerde COVID-19 nedeniyle can kaybı yaşanmazken, virüste ikinci dalgayla mücadele eden Victoria'da, vaka sayıları düşse de can kaybı sürüyor. Ülke genelinde virüse yakalandığı tespit edilen 27 bin 56 Avustralyalıdan 20 bin 159'u, son 24 saatte 10 kişiye daha COVID-19 tanısı konulan Victoria eyaletine kayıtlı. Ayrıca ülkede, 882 COVID-19 kaynaklı ölümün 794'ü, bugün 7 kişinin daha yaşamını yitirdiği Victoria'da gerçekleşti. Semptomları devam eden 523 kişi var Son haftalarda can kaybı yaşanmayan eyaletlerden Yeni Güney Galler'de 53, Tazmanya'da 13, Batı Avustralya'da 9, Queensland'de 6, Güney Avustralya'da 4, Avustralya Başkent Bölgesi'nde 3 kişi hayatını kaybetmişti. Avustralya'da virüse yakalanan 24 bin 547 kişi sağlığına kavuşurken, hastalık semptomları devam eden 523 kişi bulunuyor. Bu kişilerden 63'ü, 11'i yoğun bakımda olmak üzere hastanelerde tedavi görüyor. İkinci dalgaya otel karantinasındaki ihmaller neden oldu Victoria eyaleti ve eyaletin başkenti Melbourne'deki COVID-19'un yayılmasını araştıran komisyonun elde ettiği ilk bulgulara göre, ikinci dalga, otel karantinalarındaki ihmallerden dolayı başladı. Nihai raporunu kasım ayında tamamlaması beklenen komisyon, yurt dışından dönenlerin karantinada tutulduğu otellerde kalanlarla özel güvenlik birimleri arasında yaşanan kurallara aykırı davranışlar ve ihmallerin, virüsün yayılmasına neden olduğu görüşünde. İkinci dalganın başlamasına neden olan ihmallerin ardından haziran ayı ortalarında yükselmeye başlayan günlük vaka sayıları 725'e, günlük can kayıpları da 59'a kadar çıkmıştı. İkinci dalgayı durdurmak amacıyla 2 Ağustos'tan itibaren uygulanan sıkı tedbirlerin yanı sıra Melbourne'de yürürlüğe giren 21.00 ila 05.00 saatleri arasındaki sokağa çıkma yasağı, vaka sayılarındaki düşüş üzerine dün kaldırılmıştı. Son Güncelleme: 29 Eylül 2020 Salı 03:24
Güney Afrika Cumhuriyeti'nde vaka sayısı 671 bini geçti. Güney Afrika Cumhuriyeti'nde son 24 saatte 903 kişide daha koronavirüs tespit edildi. Ülkede vaka sayısı 671 bin 669'a yükseldi.. Güney Afrika Cumhuriyeti Sağlık Bakanlığı verilerine göre, ülkede son 24 saatte 188 kişi COVID-19 nedeniyle hayatını kaybetti. Böylece virüs kaynaklı ölüm sayısı, 16 bin 586 oldu.Ülkede COVID-19 vaka sayısı 903 artışla 671 bin 669'a çıktı. Bugüne kadar 4 milyon 604 bin 478 testin yapıldığı Güney Afrika Cumhuriyeti'nde virüse yakalananlardan 604 bin 478'i iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da COVID-19'un en fazla görüldüğü ülke konumunu koruyor. Son Güncelleme: 29 Eylül 2020 Salı 02:50
DSÖ bazı ülkelere 120 milyon hızlı test kiti ulaştıracak. Dünya Sağlık Örgütü Genel Direktörü Dr. Ghebreyesus, yaklaşık 120 milyon hızlı test kitini düşük ve orta gelirli ülkelere sunacaklarını açıkladı.. DSÖ Genel Direktörü Dr. Tedros Adhanom Ghebreyesus, video konferans yöntemiyle basın toplantısı düzenledi. "Bugün bir müjdem var" diyen Ghebreyesus, DSÖ ve ortaklarının yaptığı anlaşma sayesinde hızlı sonuç veren COVID-19 test kitini düşük ve orta gelirli ülkelere sunacaklarını anlattı. Ghebreyesus, hızlı tanı kitlerinin 15-20 dakikada sonuç verdiğini belirterek, "Şu anda birim başına fiyatı maksimum 5 ABD doları. Bunlar PCR testlerinden önemli ölçüde daha ucuz ve fiyatın düşmesini bekliyoruz" dedi. DSÖ'nün ortaklarından Bill ve Melinda Gates Vakfı'nın üretici firmalar Abbott ve SD Biosensor ile gelecek 6 ayda 120 milyon hızlı test kiti üretilmesi konusunda anlaşmaya vardığını ifade eden Ghebreyesus, "Bu, özellikle laboratuvar tesisleri veya yeterince eğitimli sağlık çalışanları olmayan, ulaşılması güç bölgelerde (ülkelerde) geniş çaplı test yapılmasını sağlayacak" diye konuştu. Ghebreyesus, hızlı test kitlerinin hangi ülkelere dağıtılacağını belirtmedi. Son Güncelleme: 29 Eylül 2020 Salı 01:42
Cezayir ve Lübnan'da can kayıpları arttı. Koronavirüs nedeniyle hayatını kaybedenlerin sayısı Cezayir'de 1719'a, Lübnan'da 351'e yükseldi.. Cezayir Sağlık Bakanlığından yapılan yazılı açıklamaya göre, COVID-19 salgınında 5 kişi daha yaşamını yitirdi ve 146 yeni vaka tespit edildi. Böylece virüs kaynaklı can kaybı 1719'a, vaka sayısı da 51 bin 213'e çıktı. Ülke genelinde COVID-19 teşhisi konulan 102 kişinin daha sağlığına kavuşmasıyla iyileşen hasta sayısı 35 bin 962'ye ulaştı. Lübnan Lübnan Sağlık Bakanlığından yapılan yazılı açıklamaya göre, ülkede COVID-19 nedeniyle 4 kişi daha hayatını kaybetti, 1018 yeni vaka tespit edildi ve 580 kişi iyileşti. Son verilerle ülkedeki COVID-19 kaynaklı can kaybı 351'e, vaka sayısı 37 bin 258'e yükselirken 16 bin 679 kişi sağlığına kavuştu. Son Güncelleme: 29 Eylül 2020 Salı 00:55
Fransa'da günlük vaka sayısı uzun aradan sonra 5 binin altında. Fransa'da, son 24 saatte 4 bin 70 koronavirüs vakası tespit edildi. Günlük vaka sayısı uzun aradan sonra ilk kez 5 binin altına indi.. Fransa Halk Sağlığı Kurumundan yapılan açıklamaya göre, günlük vaka sayısı uzun aradan sonra ilk kez 5 binin altında. Ülkede COVID-19 bulaşan kişi sayısı, son 24 saatte 4 bin 70 artışla 542 bin 639'a yükselirken, virüs nedeniyle 81 kişinin daha yaşamını yitirmesiyle can kaybı 31 bin 808'e ulaştı. Fransa'da COVID-19 testlerinin pozitif çıkma oranı yüzde 7,5'e yükseldi. Son 7 günde 4 bin 69 kişi hastanelerde tedavi altına alınırken, bunlardan 780'i yoğun bakımda yatıyor. Fransa'da, 24 Eylül'de 16 bin 96 vakayla salgının başlangıcından bu yana en yüksek günlük vaka sayısına ulaşılmıştı. Son Güncelleme: 29 Eylül 2020 Salı 00:37
Kenya'da sokağa çıkma yasağı 2 ay uzatıldı. Kenya'da, koronavirüs nedeniyle uygulanan sokağa çıkma yasağı 2 ay uzatıldı.. Kenya Devlet Başkanı Uhuru Kenyatta, ülkede artan COVID-19 vakalarına karşı alınan tedbirler kapsamında sokağa çıkma yasağının 60 gün daha uzatıldığını duyurdu. Ülke genelinde yarından itibaren 21.00 ile 04.00 saatleri arasında kısmi sokağa çıkma yasağının başlayacağını belirten Kenyatta, COVID-19 nedeniyle alkol satışına konulan yasağın kaldırılacağını ve restoranların en geç 22.00'de kapanacağını söyledi. Kenyatta ayrıca cenaze ve düğünlerin, kişi sayısının 200'ü geçmemesi kaydıyla yapılacağını ifade ederek, okulların, güvenli oldukları tespit edilene kadar yeniden açılmayacağını bildirdi. Ülkede şimdiye kadar 38 bin 168 COVID-19 vakası görüldü, 700 kişi hayatını kaybetti ve 24 bin 681 kişi iyileşti. Son Güncelleme: 29 Eylül 2020 Salı 00:34
KKTC'de 6 COVID-19 vakası daha görüldü. KKTC Sağlık Bakanı Ali Pilli, son 24 saatte ülkede 6 koronavirüs vakasının tespit edildiğini açıkladı.. KKTC Sağlık Bakanı Ali Pilli, COVID-19'a ilişkin, son 24 saatte 1593 test yapıldığını, 6 yeni vakanın tespit edildiğini ve tedavisi tamamlanan 17 hastanın da taburcu edildiğini açıkladı. Ülkede toplam vaka sayısı 752'ye yükseldi. Tespit edilen vakalardan 4'ünün yurt dışı, 1'inin yurt içi kaynaklı olduğunu belirten Pilli, 1'inin de daha önce tespit edilen bir vakayla temas eden kişi olduğunu anlattı. Pilli, tedavisi süren vaka sayısının 144 olduğunu, yoğun bakımda yatan hasta bulunmadığını söyledi. Rum kesiminde vaka sayısı Güney Kıbrıs Rum Kesimi’nde ise son 24 saate 2 bin 465 test yapılırken, 17 yeni COVID-19 vakası tespit edildi. Rum basınında yer alan habere göre, Rum Sağlık Bakanlığı, yenilerle birlikte toplam vaka sayısının 1713'e yükseldiğini duyurdu. Son Güncelleme: 28 Eylül 2020 Pazartesi 23:03
Trump, 150 milyon hızlı test dağıtılacağını açıkladı. ABD Başkanı Donald Trump, yeni tip koronavirüsle (Covid-19) mücadele kapsamında 15 dakika içinde sonuç veren 150 milyon testin eyaletlere ile yaşlı bakımevleri gibi virüse karşı "savunmasız toplumlara" dağıtılacağını duyurdu.. Trump, Beyaz Saray'da düzenlediği basın toplantısında, ABD'nin Covid-19 testlerine ilişkin güncel durumunu ve test stratejisini anlattı. ABD'nin geçen hafta 100 milyon test sayısına ulaşarak önemli bir eşiği aştığının altını çizen Trump, "Bugün, burada 150 milyon hızlı Covid-19 testini dağıtma planımızı duyurmaktan memnuniyet duyuyorum. Bu testlerden 50 milyonu virüse karşı korumasız toplumlara gidecek." bilgisini paylaştı. Trump, plan kapsamında savunmasız toplumlar arasında yaşlı bakımevleri ve yerliler olduğunu vurgularken, eyaletlere ve ABD'ye bağlı topraklara 100 milyon test verileceğini, bu testlerin de ekonomilerin ve okulların yeniden açılması için kullanılacağını aktardı. "Karantinalar tehlikeli olabilir" Söz konusu testlerin 15 dakika gibi bir sürede sonuç verdiğini ve büyük cihazlar gerektirmediğini söyleyen Trump, "Covid-19 testi yaptığımız eski günleri hatırlayın, dışarı çıkıp, çok pahalı cihazlar kullanan büyük laboratuvarlar arıyorduk. Şu anda bu işlemi başka bir gezegenden gelmiş gibi görünen bir sisteme indirgedik." yorumunda bulundu. Trump, pandemiyle mücadelede ABD'nin tüm imkanlarını seferber ettiklerinin altını çizerek, ABD'nin vaka sayısına göre ölüm oranı en düşük olan ülkelerden olduğunu ifade etti. Virüse karşı karantina uygulamadığı için sıkça eleştirilen Trump, "Karantinalar çok tehlikeli olabilir. Şu anda karantina uygulayan çok fazla eyalet var, bu eyaletlerin valilerinin ne yaptığını kimse bilmiyor." görüşünü paylaştı. Trump, aşı çalışmalarında da hızlı bir ilerleme kaydedildiğine işaret ederek, "ABD Gıda ve İlaç İdaresi (FDA), herhangi bir aşıyı uyarlar uyarlamaz biz o aşının 100 milyonlarca dozunu 24 saatte dağıtmış olacağız." dedi. Toplantıda konuşan ABD Sağlık Bakan Yardımcısı Brett Giroir ise eyaletlere verilecek 100 milyon testin dağıtımının bugün başlayacağını ve bu hafta içinde 6,5 milyon testin yerine ulaşacağını kaydetti. Giroir, ayrıca toplantıda dağıtımı yapılacak testin uygulanma yöntemini de kendisi üzerinde gösterdi. Son Güncelleme: 28 Eylül 2020 Pazartesi 21:39
ABD'de başkan adaylarının doping testi atışması. Trump'ın dün Twitter'da yaptığı açıklama ile Biden'dan doping testi isteyeceğini duyurmasının ardından Biden'ın kampanya ekibinden açıklama geldi.. ABD'de Demokrat Başkan adayı Joe Biden ile yapacağı ilk canlı yayın tartışması öncesinde Başkan Donald Trump'ın "doping testi" talebine Biden'ın ekibi, "Biden canlı yayın tartışması sorularını kelimelerle yanıtlamayı tercih ediyor. Başkan Trump, kendisinin en iyi tezinin idrar yoluyla olduğunu düşünüyorsa, bunu yapabilir." yanıtını verdi. Trump'ın dün Twitter'da yaptığı açıklama ile Biden'dan doping testi isteyeceğini duyurmasının ardından Biden'ın kampanya ekibinden açıklama geldi. Trump ilk canlı yayın tartışması öncesi Biden'a doping testi yapılmasını istedi Biden'ın Kampanya Danışmanı Yardımcısı Kate Bedingfield, yaptığı yazılı açıklamada, "Biden canlı yayın tartışması sorularını kelimelerle yanıtlamayı tercih ediyor. Başkan Trump, kendisinin en iyi tezinin idrar yoluyla olduğunu düşünüyorsa, bunu yapabilir. Covid-19'u durdurmak için plan yapmayarak 200 bin Amerikalının hayatını kullanma şansını mahveden Trump'tan daha beterini bekleyemeyiz." ifadesini kullandı. Trump ise Biden cephesinin doping testini reddetmesi üzerine Twitter'dan, "Biden doping testini kabul etmeyeceğini açıkladı. Aaa, nedenini merak ettim." mesajını paylaştı. ABD Başkanı Trump, dün Twitter hesabından, "Salı günü canlı yayın tartışması öncesinde ya da sonrasında uykucu Joe Biden'a doping testi yapılmasını talep edeceğim. Haliyle bana da yapılmasını kabul ediyorum" paylaşımında bulunmuştu. Biden'ın performansının ''inişli çıkışlı'' olduğunu belirten Trump, bu ''tutarsızlığa'' dopingin neden olabileceğini savunmuştu. 3 Kasım'daki ABD Başkanlık seçimleri öncesi Trump ve rakibi Biden, ilk canlı yayın tartışmasını 29 Eylül'de yapacak. Tartışma konuları arasında, ülke gündeminde geniş yer tutan Yüksek Mahkeme, yeni tip koronavirüs (Covid-19) salgını, ekonomi, kentlerdeki şiddet olayları ve ırkçılık yer alacak. Ohio eyaletinin Cleveland kentinde yapılacak ilk tartışmanın moderatörlüğünü ise Fox TV sunucusu Chris Wallace yapacak. Son Güncelleme: 28 Eylül 2020 Pazartesi 16:15
Irak'ta COVID-19 kaynaklı can kaybı 9 bini geçti. Irak'ta yeni tip koronavirüs (COVID-19) nedeniyle hayatını kaybedenlerin sayısı 62 artarak 9 bin 52'ye yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 62 kişi daha yaşamını yitirdi ve 4 bin 116 yeni vaka tespit edildi. Son verilerle virüs kaynaklı can kaybının 9 bin 52'ye, vaka sayısının da 353 bin 565'e yükseldiği ülkede, iyileşen hasta sayısı ise 4 bin 111 artarak 284 bin 784'e ulaştı. Son Güncelleme: 28 Eylül 2020 Pazartesi 14:33
ABD'de COVID-19'dan ölenlerin sayısı 209 bin 454'e ulaştı. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 258 artarak 209 bin 454'e çıktı.. ABD, dünya genelinde COVID-19 salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 32 bin 533 artışla 7 milyon 321 bin 465'e ulaştı. Virüs nedeniyle yaşamını yitirenlerin sayısı ise 258 artarak 209 bin 454'e yükseldi. Ülkede iyileşenlerin sayısı ise 4 milyon 560 bini geçerken, yapılan test sayısı 104 milyon 336 bini aştı. California 810 bin ile ülkede en fazla vakanın görüldüğü eyalet olurken, California'yı Texas, Florida ve New York izliyor. Ölü sayısında ise New York eyaleti 33 bin 215 can kaybıyla ilk sırada yer alıyor. ABD'yi Hindistan ve Brezilya izliyor ABD'yi, en fazla vaka görülen ülkeler sıralamasında 6 milyondan fazla vakayla Hindistan ve 4 milyon 732 binin üzerinde vakayla Brezilya izliyor. Son Güncelleme: 28 Eylül 2020 Pazartesi 14:17
ABD Başkanlık seçimleri için 1 milyona yakın oy kullanıldı. ABD'de 3 Kasım'da yapılacak Başkanlık seçimleri için şu ana kadar 1 milyona yakın oy kullanıldığı belirtildi.. Florida Üniversitesinden seçim uzmanı Profesör Michael McDonald’ın sosyal medya paylaşımına göre, erken oy kullanım sistemiyle şimdiye kadar 1 milyona yakın Amerikalı oyunu kullandı. McDonald, posta yoluyla oy kullanmaya yönelimin şaşırtıcı derecede yüksek olduğunu belirterek, "Amerikan seçim tarihinde bu şimdiye kadar görülmüş bir şey değil." değerlendirmesinde bulundu. Erken oylamadaki artışın yeni tip koronavirüs (COVID-19) salgını nedeniyle birçok eyalette posta yoluyla oy kullanılmasına izin verilmesine bağlayan McDonald, “Erken oylama, ‘Ekim sürprizi’ denilen son aydaki haberlerin ve adaylar arasındaki tartışmaların seçimler üzerindeki etkisini de azaltacak.” yorumunu yaptı. 3 Kasım'daki başkanlık seçimleri öncesi ABD Başkanı Donald Trump ve rakibi eski Başkan Yardımcısı Joe Biden ilk canlı yayın tartışmasını 29 Eylül'de yapacak. Tartışma konuları arasında, ülke gündeminde geniş yer tutan Yüksek Mahkeme, COVID-19 salgını, ekonomi, kentlerdeki şiddet olayları ve ırkçılık yer alacak. Ohio eyaletinin Cleveland kentinde yapılacak ilk tartışmanın moderatörlüğünü ise Fox TV Sunucusu Chris Wallace yapacak. Son Güncelleme: 28 Eylül 2020 Pazartesi 14:09
Filistin'de koronavirüs vaka sayısı 50 bine yaklaştı. Filistin'de yeni tip koronavirüs (COVID-19) nedeniyle hayatını kaybedenlerin sayısı 353'e, vaka sayısı da 49 bin 695’e yükseldi.. Filistin Sağlık Bakanlığından yapılan açıklamaya göre, 2'si Doğu Kudüs'te, 8'i Batı Şeria'da olmak üzere COVID-19 teşhisi konulan 10 kişinin daha yaşamını yitirmesiyle can kaybı 353'e çıktı. Doğu Kudüs ve Gazze Şeridi dahil İsrail işgali ve ablukası altındaki Filistin topraklarında 503 kişide daha virüs tespit edilmesiyle toplam vaka sayısı da 49 bin 695 oldu. İyileşen kişi sayısının ise 39 bin 386'ya ulaştığı Filistin'de, vaka sayılarındaki hızlı artış dikkati çekiyor. Salgında ikinci dalga COVID-19 salgınında ilk dalganın nisan ayında yaşandığı Filistin'de, ikinci dalga daha sert geçiyor. İlk dalgada tespit edilen en yüksek günlük vaka 39 olurken, bu sayı ikinci dalgada 1000'e yaklaştı. Ülkede mayıs ayında 43'e kadar düşen aktif vaka sayısı da son günlerdeki artışla 10 bini aştı. Son Güncelleme: 28 Eylül 2020 Pazartesi 13:05
BM: İsrail 2020'de Filistinlilere ait 500'den fazla yapıyı yıktı. Birleşmiş Milletler (BM), İsrail güçlerinin 2020'nin başından bu yana işgal altındaki Batı Şeria ile Doğu Kudüs'te Filistinlilere ait 500'den fazla ev ve yapıyı yıktığını açıkladı.. BM İnsani İşler Koordinasyon Ofisi (OCHA) tarafından hazırlanan raporda, İsrail güçlerinin Batı Şeria ile Doğu Kudüs'te Filistinlilere ait 506 ev ve yapıyı "ruhsatsız" olduğu gerekçesiyle yıktığı belirtildi. İsrail'in sadece geçen iki haftada 22 ev ve yapıyı yıktığı kaydedilen raporda, bu yıl içinde yıkılan 506 ev ve yapıdan 134'ünün Doğu Kudüs'te bulunduğu kaydedildi. Batı Şeria’nın yüzde 60'ına tekabül eden "C bölgesi"nde yaşayan Filistinlilerin evlerinin yıkım tehdidiyle karşı karşıya olduğuna işaret edilen raporda, İsrail'in "ruhsatsız" olduğu iddiasıyla yıktığı evlerin yıkım masraflarını da ev sahiplerinden aldığı bilgisine yer verildi. BM İnsani İşler Koordinasyon Ofisi Filistin Koordinatörü Jamie McGoldrick, 10 Eylül'de yaptığı yazılı açıklamada, İsrail'in yeni tip koronavirüs (COVID-19) salgını sürecinde uluslararası hukuka aykırı yıkım faaliyetlerine hız verdiğini vurgulamıştı. McGoldrick, işgal altındaki bölgelerde halkın mülküne zarar vermenin uluslararası insan haklarına aykırı olduğuna dikkati çekerek, salgın döneminde bu yıkımların hız kazanmasının endişe uyandırdığını ifade etmişti. İsrail makamlarının, işgal altındaki Batı Şeria ve Doğu Kudüs'te Filistinlilere ait mülklere yönelik yıkımlar gerçekleştirdiği ve Yahudi yerleşim birimi inşa faaliyetlerine de hız verdiği belirtiliyor. Son Güncelleme: 28 Eylül 2020 Pazartesi 13:01
Almanya, COVID-19 nedeniyle planlanandan fazla borçlanacak. Almanya'nın, yılın son çeyreğinde yeni tip koronavirüs (COVID-19) salgını nedeniyle açıklanan teşvikleri finanse etmesi için planlanandan daha fazla borç ihraç edeceği bildirildi.. Alman hükümetinin borçlanmasını ve borçların yönetimini yapan Almanya Finans Ajansı'ndan yapılan açıklamada, ekim-aralık döneminde toplam 50,5 milyar euro borç ihracı yapılacağı belirtildi. Aralık 2019'da, bu yılın son çeyreği için 44,5 milyar avroluk bir borçlanma öngörülmüştü. Açıklamada, "COVID-19 salgını, federal bütçenin gelir ve giderleri ve onun özel varlıkları üzerinde önemli bir etkiye sahiptir." denildi. Açıklamada, sürdürülebilir finans piyasasına adım atma kapsamında, ekimde 5 yıl vadeli ve 5 milyar euroluk yeşil tahvilin ikincisinin ihraç edileceği bildirildi. Alman hükümeti, bu yıl COVID-19'un vergi gelirlerini olumsuz etkilemesi nedeniyle ve ekonomik toparlanmayı teşvik etmek için toplamda 401 milyar euro borçlanmayı planlıyor. Aralık 2019'da, bu yıl için 218 milyar euro borçlanma öngörülmüştü. Son Güncelleme: 28 Eylül 2020 Pazartesi 12:50
İsviçre ekonomisi ikinci çeyrekte yüzde 7,3 daraldı. İsviçre ekonomisi, bu yılın ikinci çeyreğinde bir önceki çeyreğe göre yüzde 7,3 küçüldü.. İsviçre Devlet Ekonomi Sekreterliği (SECO) verilerine göre, ülkede mevsim ve takvim etkilerinden arındırılmış GSYH, bu yılın ikinci çeyreğinde bir önceki çeyreğe kıyasla yüzde 7,3 azaldı. İsviçre ekonomisi, ikinci çeyrekte geçen yılın aynı dönemine göre de yüzde 8,3 daraldı. Yüzde 7,3'lük küçülme, kayıtların tutulmaya başlandığı 1980'den bu yana en büyük düşüş olarak kayıtlara geçti. SECO, 27 Ağustos'ta, öncü verilerle GSYH'nin ikinci çeyrekte bir önceki çeyreğe göre yüzde 8,2 ve 2019'un aynı dönemine kıyasla da yüzde 9,3 azaldığını açıklamıştı. İkinci çeyrekteki daralmanın revize rakamlarda daha düşük çıkmasında, GSYH hesaplamasında kullanılan metodun farklı olmasının etkisinin bulunduğu kaydedildi. Ülke ekonomisi, ilk çeyrekte yüzde 2,5 küçülmüştü. SECO, COVID-19'un yayılmasını önlemek için alınan önlemlerin nispeten erkenden gevşetilmesinin yanı sıra ülke ekonomisindeki sanayi çeşitliliğinin, GSYH'de daha da sert bir düşüşü önlediğini belirtirken, ekonomistler, üçüncü çeyrekte ekonomide güçlü bir genişleme öngörüyor. Ekonomistler, gelecek dönemlerde kriz öncesi seviyeye ulaşılmasını ise olası görmüyor. SECO, COVID-19 salgınının etkisiyle İsviçre ekonomisinin bu yıl yüzde 6,2 daralmasını, gelecek yıl ise yüzde 4,9 genişlemesini bekliyor. Son Güncelleme: 28 Eylül 2020 Pazartesi 11:27
Almanya Başbakanı Merkel koronavirüs vakalarındaki artıştan endişeli. Almanya Başbakanı Angela Merkel, yeni tip koronavirüs (COVID-19) vakalarının artış göstermesinden endişe duyduğunu belirtti.. Bild gazetesinin haberine göre Merkel, Hristiyan Demokrat Birliği (CDU) yöneticileriyle yaptığı video konferansta, önlem alınmazsa Noel döneminde diğer ülkeler gibi günde 19 bini aşan vaka sayılarıyla karşılaşabileceklerini söyledi. Enfeksiyon sürecini hızlı şekilde kontrol altına alıp salgınla mücadele etmeleri gerektiğini kaydeden Merkel, ekonomiyi canlı tutmak ile okul ve kreşlerin açık kalmasını öncelediklerini, futbolun ise daha sonra geldiğini belirtti. Merkel, Avrupa'daki vaka sayılarından ve çevre ülkelerdeki hızlı artıştan endişe duyduğunu ifade ederek, Almanya'da vakaların kontrol altına alınması için gereken her şeyin yapılması gerektiğini vurguladı. Video konferansta konuşan Kuzey Ren Vestfalya (KRV) eyaleti Başbakanı Armin Laschet ile Hessen Başbakanı Volker Bouffier, virüsün yayılmasını önlemek için yerel çapta bazı önlemler alınması gerektiğini dile getirdi. Laschet, KRV'de düzenlenen özel etkinlikler için artık kuralların daha sıkı hale getirildiğini aktardı. Worldometer internet sitesinin paylaştığı verilere göre Almanya'da koronavirüs kaynaklı can kaybı 9 bin 534, vaka sayısı ise 286 bin 420. Son Güncelleme: 28 Eylül 2020 Pazartesi 10:45
Alman basını: Merkel, Rus muhalif Navalnıy'ı hastanede ziyaret etti. Almanya Başbakanı Angela Merkel'in zehirlendiği iddia edilen Rus Muhalif lider Aleksey Navalnıy'ı hastanede tedavi gördüğü süreçte ziyaret ettiği belirtildi.. Der Spiegel dergisinde yer alan haberde Başbakan Angela Merkel'in bir süre önce taburcu edilen Rus muhalif Aleksey Navalnıy'ı Charite Hastanesinde tedavi gördüğü süre zarfında gizlice ziyaret ettiği ifade edildi. Haberde muhalif Navalnıy'a yapılan gizli ziyaretin Merkel'in konuya ne kadar önem verdiğini ve Berlin hükümetinin ko nu aydınlanıncaya kadar bu işin peşini bırakmayacağını gösterdiği yorumunda bulunuldu. Navalnıy'ın zehirlendiği iddiası Rusya'nın Tomsk şehrinden Moskova’ya gitmek üzere 20 Ağustos'ta uçağa binen Navalnıy'ın uçuş esnasında fenalaşmasının ardından uçak Omsk şehrine inmişti. Omsk'taki hastaneye kaldırılan Navalnıy’ın çayına karıştırılan bir maddeyle zehirlendiği öne sürülmüştü. 44 yaşındaki Navalnıy, 22 Ağustos'ta Omsk'tan özel bir uçakla Berlin'deki Charite Hastanesine nakledilmişti. Alman Hükümet Sözcüsü Steffen Seibert, 2 Eylül'de, Navalnıy'ın sinir hastalıklarıyla mücadelede kullanılan Noviçok grubuna ait bir kimyasal ile kesin olarak zehirlendiğinin tespit edildiğini açıklamıştı. Seibert, 14 Eylül'de de Navalnıy'ın zehirlendiğinin İsveç ve Fransa'daki 2 ayrı bağımsız laboratuvar tarafından daha doğrulandığını kaydetmişti. Charite Hastanesi 7 Eylül'de, Navalnıy'ın sağlık durumunun iyiye gittiğini ve komadan çıktığını aktarmıştı. Navalnıy'ın ekibi de Noviçok grubuna ait kimyasalın daha önce Navalnıy'ın Tomsk kentinde kaldığı otel odasındaki su şişesinde bulunduğunu ileri sürmüştü. Rus muhalif Aleks ey Navalnıy 23 Eylül'de Berlin'de tedavi gördüğü Charite Hastanesi'nde taburcu edilmişti. Son Güncelleme: 28 Eylül 2020 Pazartesi 09:36
Rusya'da COVID-19 vaka sayısı 1 milyon 160 bine yaklaştı. Rusya'da yeni tip koronavirüs (COVID-19) tespit edilenlerin sayısı 1 milyon 159 bin 573’e, ölü sayısı 20 bin 385’e yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 8 bin 135 kişide daha COVID-19 tespit edilmesiyle vaka sayısı 1 milyon 159 bin 573’e ulaştı. Artan günlük vaka sayıları 16 Haziran’dan bu yana ilk defa 8 binin üzerine çıktı. Ülkede son bir günde ölü sayısı 61 artarak 20 bin 385’e, iyileşen sayısı 2 bin 702 artarak 945 bin 920’ye çıktı. Rusya genelinde vaka sayısındaki günlük artış oranı yüzde 0,7 olarak kayıtlara geçti, yeni vakaların yüzde 27’sinde semptom görülmedi. Başkent Moskova’da son 24 saatte vaka sayısı 2 bin 217 artarak 287 bin 993’e, ölü sayısı 16 artarak 5 bin 180’e ulaştı. Rusya İnsan Sağlığı ve Tüketici Haklarını Koruma Servisinden yapılan açıklamada, bugüne kadar yapılan test sayısının 45 milyon 400 bini geçtiği kaydedildi. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta kaydedilmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 28 Eylül 2020 Pazartesi 08:01
Meksika'da COVID-19'dan ölenlerin kesin sayısını tespit etmek birkaç yıl sürebilir. Meksika Sağlık Bakan Yardımcısı Hugo Lopez-Gatell, ülkede yeni tip koronavirüs (COVID-19) nedeniyle hayatını kaybedenlerin sayısını kesin olarak tespit etmenin birkaç yıl sürebileceğini ifade etti.. Bakan Yardımcısı Lopez-Gatell, düzenlediği basın toplantısında, ülkede yalnızca COVID-19 testi pozitif çıktıktan sonra yaşamını yitirenlerin can kaybı olarak kaydedildiğini belirterek, "COVID-19'a ilişkin nihai istatistikler ne zaman hazır olabilir? Muhtemelen salgının ilk yılı atlatıldıktan birkaç yıl sonra..." ifadelerini kullandı. Ülkede nüfusa göre test sayısının azlığı, büyük kentlerde ve bazı eyaletlerde ölüm sayılarında geçmiş yıllara göre görülen artışlar, vaka ve ölüm saylarının resmi rakamlardan çok daha yüksek olabileceği tartışmalarına yol açmıştı. Bu konuda yöneltilen sorulara yanıt veren Lopez-Gatell, resmi rakamların gerçek tabloyu yansıtmıyor olabileceğini kabul ederek, gerçek rakamları belirlemenin zaman alacağını, bunun ülkenin istatistik kurumunun çalışmalarıyla ortaya çıkabileceğini belirtti. Meksika COVID-19'a bağlı ölümleri önlemekte zorlanıyor COVID-19'a bağlı ölü sayısının 76 bini aştığı Meksika, ABD, Hindistan ve Brezilya'nın ardından en fazla can kaybının yaşandığı ülke konumunda bulunuyor. İlk vakanın 28 Şubat'ta, virüse bağlı ilk ölümün 19 Mart'ta görüldüğü ülkede COVID-19 nedeniyle hayatını kaybedenlerin günlük sayısı ilk kez 27 Mayıs'ta 500'ü aşarken, 4 Haziran'da 1092'ye ulaşarak "tepe noktasını" gördü. Nüfusu 129 milyonu aşan ülkedeki ölü sayıları eylülün ortasından bu yana 500'ün altına geriletilmiş görünse de rapor edilemeyen ölümlere ilişkin bazı veriler, can kaybı sayısının gerçekte daha fazla olabileceğine işaret ediyor. Ülkenin en büyük kenti başkent Meksiko'da gerçek ölü sayısının resmi rakamların üç katına yakın olabileceği iddia edilmişti. Meksiko Dijital İnovasyon Ajansı Başkanı David Moreno, 17 Eylül'de kişisel Twitter hesabında, kentte nisan ve ağustos aylarını kapsayan dört aylık dönemdeki ölü sayısının geçen yılın aynı dönemine göre 30 bin 462 fazla olduğunu, Sağlık Bakanlığının ise aynı dönemde kentte COVID-19'a bağlı 11 bin 318 ölüm kaydedildiğini bildirdiği bilgisini paylaşmıştı. Ölümlerin yüzde 92'sinin hastanelerde, yüzde 7'sinin ise evlerde gerçekleştiğini belirten Moreno, 9 milyon nüfuslu kentteki test oranlarının düşüklüğüne işaret ederek sayıca ağırlıkta olan hastane ölümlerinde dahi virüs bağlantısının tespit edilememiş olabileceği yorumunu yapmıştı. Son Güncelleme: 28 Eylül 2020 Pazartesi 07:56
COVID-19 tespit edilen kişi sayısı 33 milyon 310 bini aştı. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 33 milyon 310 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 2 bin 452 kişi yaşamını yitirdi. Vaka sayısı, dünya genelinde 33 milyon 310 bin 953'e çıkarken, virüs saptanan 24 milyon 639 bin 64 kişi sağlığına kavuştu. Tedavisi devam eden 7 milyon 669 bin 437 vaka bulunuyor. En fazla vaka ve ölümün görüldüğü ABD'de 7 milyon 321 bin 343 kişide COVID-19 tespit edildi, salgın nedeniyle 209 bin 453 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (6 milyon 74 bin 702), Brezilya (4 milyon 732 bin 309), Rusya (1 milyon 151 bin 438), Kolombiya (813 bin 56), Peru (805 bin 302), İspanya (735 bin 198), Meksika (730 bin 317), Arjantin (711 bin 325), Güney Afrika (670 bin 766), Fransa (538 bin 569), Şili (457 bin 901), İran (446 bin 448), İngiltere (434 bin 969), Bangladeş (359 bin 148), Irak (349 bin 450) Suudi Arabistan (333 bin 193), Türkiye (314 bin 433), Pakistan (310 bin 841), İtalya (309 bin 870) ve Filipinler (304 bin 226)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (141 bin 776), Hindistan (95 bin 574), Meksika (76 bin 430), İngiltere (41 bin 988), İtalya (35 bin 835), Peru (32 bin 262), Fransa (31 bin 727), İspanya (31 bin 232), İran (25 bin 589), Kolombiya (25 bin 488), Rusya (20 bin 324), Güney Afrika (16 bin 398), Arjantin (15 bin 749), Şili (12 bin 641), Ekvador (11 bin 279) ve Endonezya (10 bin 386)." Son Güncelleme: 28 Eylül 2020 Pazartesi 06:56
Latin Amerika ülkelerinde COVID-19'dan ölümler artıyor. Latin Amerika ülkelerinde yeni tip koronavirüsten (COVID-19) hayatını kaybedenlerin sayısı artmaya devam ediyor.. Son 24 saatte Arjantin'de 206, Kolombiya'da 192, Meksika'da 187 ve Peru'da 120 kişi COVID-19 nedeniyle hayatını kaybetti. Arjantin Sağlık Bakanlığından yapılan açıklamaya göre, ülkede son 24 saatte 8 bin 841 COVID-19 vakası görülürken virüs nedeniyle 206 kişi hayatını kaybetti. Toplam vaka sayısının 711 bin 325'e, toplam can kaybı sayısının 15 bin 749'a çıktığı ülkede virüse ya kalanan 565 bin 935 kişi iyileşti. İlk COVID-19 vakasının 3 Mart'ta, virüse bağlı ilk ölüm ise 7 Mart'ta tespit edildiği Arjantin, Kovid-19 verilerinin derlendiği "Worlometer" sitesine göre dünyada en fazla vaka görülen 9'uncu ülke konumunda bulunuyor. Kolombiya Kolombiya Sağlık Bakanlığından yapılan açıklamaya göre, ülkede son 24 saatte 7 bin 18 vaka görülürken 192 kişi hayatını kaybetti. Ülkedeki vaka sayısı 813 bin 56'ya, can kaybı sayısı 25 bin 488'e, iyileşenlerin sayısı ise 711 bin 472'ye çıktı. Kolombiya, dünyada en fazla vaka görülen 5'nci ülke konumunda bulunuyor. Meksika Meksika Sağlık Bakanlığının verilerine göre, ülkede son 24 saatte COVID-19 kaynaklı can kaybı 187 artarak 76 bin 430'a ulaştı. Meksika'da vaka sayısı da 3 bin 886 artışla 730 bin 317'ye çıktı. Ülkede, bugüne kadar COVID-19 tespit edilen 523 bin 831 kişi iyileşti. Meksika'da COVID-19 nedeniyle hayatını kaybedenlerin günlük sayısı ilk kez 27 Mayıs'ta 500'ü aşmıştı. Ülkede ilk vaka 28 Şubat'ta saptanmış, 19 Mart'ta da ilk kez 1 kişi virüs nedeniyle yaşamını yitirmişti. Peru Peru Sağlık Bakanlığından yapılan açıklamaya göre, ülkede son 24 saatte 5 bin 160 yeni COVID-19 vakası görülürken 120 kişi hayatını kaybetti. Ülkedeki vaka sayısı 805 bin 302'ye, can kaybı sayısı 32 bin 262'ye, iyileşenlerin sayısı ise 664 bin 490'a çıktı. Peru, dünyada en fazla vakanın görüldüğü 6'ncı, COVID-19'dan en fazla ölümün görüldüğü 7'nci ülke konumunda bulunuyor. Son Güncelleme: 28 Eylül 2020 Pazartesi 06:56
Koronavirüs son 24 saatte Hindistan'da 1039, Brezilya'da 335 can aldı. Yeni tip koronavirüs (COVID-19) salgınında son 24 saatte Hindistan'da 1039, Brezilya'da 335 kişi yaşamını yitirdi.. Hindistan Sağlık Bakanlığından yapılan açıklamaya göre, ülkede 1039 kişinin daha yaşamını yitirmesiyle COVID-19'dan ölenlerin sayısı 95 bin 542'ye yükseldi. Hindistan'da son 24 saatte 82 bin 767 yeni COVID-19 vakası tespit edilirken, eylül başından bu yana üst üste rekor günlük vaka artışlarının kaydedildiği ülkede toplam vaka sayısı 6 milyon 73 bin 348'e çıktı. Ülkede iyileşenlerin sayısı da 5 milyon 16 bin 520'ye ulaştı. COVID-19 verilerinin derlendiği "Worldometer" internet sitesine göre, küresel çapta günlük olarak en yüksek sayıda vaka ve ölümlerin kaydedildiği Hindistan, toplam vaka sayısında 2'nci, toplam can kaybı sayısında 3'üncü sırada yer alıyor. Brezilya COVID-19 salgınından en çok etkilenen ikinci ülke Brezilya'da, virüs nedeniyle son 24 saatte 335 kişi hayatını kaybetti. Brezilya Sağlık Bakanlığının verilerine göre, ülkedeki virüs kaynaklı ölü sayısı 141 bin 776’ya, vaka sayısı ise sayısı ise 14 bin 318 artarak 4 milyon 732 bin 309’a yükseldi. Ülkede virüsten iyileşenlerin sayısı ise 4 milyon 60 bin 88 olarak kayda geçti. Nüfusu 211 milyonu aşan Brezilya, Latin Amerika'da "salgının merkez üssü" olarak nitelendiriliyor. Son Güncelleme: 28 Eylül 2020 Pazartesi 06:28
Avustralya’da COVID-19’dan can kaybı 875’e yükseldi. Avustralya’nın diğer eyalet ve bölgelerinde son 24 saatte yeni tip koronavirüsten (COVID-19) can kaybı ve yeni vaka kaydedilmezken, Victoria eyaletinde günlük vaka sayısı 5’e düştü, virüse yakalan 3 kişi daha hayatını kaybetti.. Victoria Eyalet Başbakanı Daniel Andrews, eyaletin başkenti Melbourne'de düzenlediği basın toplantısında, virüs nedeniyle yaşanan can kayıpları, yeni vaka sayıları hakkında açıklamada bulundu. Son 24 saatteki test sonuçlarına göre kaydedilen 5 yeni vakanın 12 Haziran’dan bu yana eyaletteki en düşüş vaka sayısı olduğunu belirten Başbakan Andrews, dün kısmen hafifletilen COVID-19 yasaklarının daha da gevşetilmesi için büyük bir adım atmaya ‘‘çok, çok yakın’’ olduklarını söyledi. Vaka sayılarındaki düşüşe rağmen 3 kişiyi kaybetmenin üzüntüsünü yaşadıklarını dile getiren ve virüse karşı elde edilen başarının devam edebilmesi için vatandaşları kurallara uymaya davet eden Andrews, ‘‘Şimdi önemli olan herkesin kurallara uymaya devam etmesi. Eğer yapabilirsek ve yapabileceğimize eminim, sadece üç hafta içinde büyük adımlar atabiliriz." ifadelerini kullandı. Avustralya’da COVID-19’dan can kaybı 875’e yükseldi Ülkenin diğer eyalet ve bölgelerinde son 24 saatte COVID-19’dan can kaybı ve yeni vaka kaydedilmezken, vaka sayılarının tek haneli rakamlara indiği Victoria eyaletinde 5 kişiye virüs tanısı konuldu. Avustralya’da en fazla vaka sayısı ve can kaybının kaydedildiği eyalet olan Victoria’da günlük vaka sayıları 725’e, can kayıpları ise 59’a kadar yükselmişti. Öte yandan can kaybının sürdüğü Victoria’da bugün 3 kişinin daha hayatını kaybetmesiyle eyalette virüsten ölenlerin sayısı 787’ye, ülke genelindeki can kaybı da 875’e çıktı. Son haftalarda can kaybı yaşanmayan ülkenin diğer eyaletinden Yeni Güney Galler'de 53, Tazmanya'da 13, Batı Avustralya'da 9, Queensland'de 6, Güney Avustralya'da 4, Avustralya Başkent Bölgesi'nde 3 kişi hayatını kaybetmişti. Avustralya ve Yeni Zelanda arasında seyahatler yıl sonundan önce başlayabilir Yeni Zelanda Başbakanı Jacinda Ardern, COVID-19 vakalarının azalmaya devam etmesi halinde Yeni Zelanda ile Avustralya arasındaki seyahatlerin yıl sonundan önce mümkün olabileceğini söyledi. Avustralya'nın virüse karşı verdiği mücadeleden memnun olduklarını belirten Başbakan Ardern, iki ülke arasında uzun zamandır görüşülen güvenli seyahat uygulamasının Avustralya’da virüsün kontrol altına alındığı bazı eyaletlerle başlatılabileceğini kaydetti. Yeni Zelanda’da yeni vaka kaydedilmedi Yeni Zelanda Sağlık Bakanlığından yapılan açıklamaya göre, son 24 saatteki 3 bin 539 testin sonucuna göre, COVID-19 vakası kaydedilmedi. Virüs nedeniyle hastalanan 4 kişinin daha iyileşmesiyle ülkedeki aktif vaka sayısının 55’e düştüğünü ve yoğun bakım ünitesinde COVID-19’lu hasta bulunmadığını açıklayan Sağlık Bakanlığı, hastanedeki bir kişinin tedavisine devam edildiğini kaydetti. Yeni Zelanda’da, virüse yakalandığı belirlenen 1833 kişiden, 1753’ü sağlığına kavuşurken, 25 kişi hayatını kaybetmişti. Son Güncelleme: 28 Eylül 2020 Pazartesi 05:14
Güney Afrika Cumhuriyeti'nde COVID-19 vaka sayısı 670 bini aştı. Güney Afrika Cumhuriyeti'nde son 24 saatte 1268 kişide daha yeni tip koronavirüs (COVID-19) tespit edilmesiyle vaka sayısı 670 bin 766'ya yükseldi.. Sağlık Bakanlığı verilerine göre, ülkede son 24 saatte 22 kişi COVID-19 nedeniyle hayatını kaybetti. Böylece virüs kaynaklı ölüm sayısı 16 bin 398'e ulaştı. Ülkede COVID-19 vaka sayısı 1268 artışla 670 bin 766'ya çıktı. Bugüne kadar 4 milyon 143 bin 466 testin yapıldığı Güney Afrika Cumhuriyeti'nde virüse yakalananlardan 603 bin 721'i iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da COVID-19'un en fazla görüldüğü ülke konumunu koruyor. Son Güncelleme: 27 Eylül 2020 Pazar 23:28
Filistin Devlet Başkanı Abbas: Filistin davası BM için en büyük sınavdır. Filistin Devlet Başkanı Mahmud Abbas, Filistin davasının Birleşmiş Milletler (BM) için en büyük sınav olduğunu söyledi.. Abbas, yeni tip koronavirüs (COVID-19) salgını nedeniyle bu yıl internet üzerinden yapılan BM 75. Genel Kuruluna Filistin adına video mesaj ile hitap etti. BM'nin Filistin davası için önemini vurgulayan Abbas, "Filistin davası BM için en büyük sınavdır. Biz, hakkımızdan fazlasını istemediğimiz gibi azını da kabul etmeyeceğiz." dedi. Abbas, konuşmasına şöyle devam etti: "Hala BM'nin Filistin davasını uluslararası meşruiyete uygun olarak barışçıl çözüme kavuşturmada tüm sorumluluğunu yerine getirmesini bekliyoruz. İsrail ve ABD yönetiminin bu uluslararası örgüte (BM'ye) ve uluslararası meşruiyet kararlarına yönelik saldırısının yoğunlaştığı bir zamanda, bu örgüte bağlılığımız artıyor." Filistin halkının, özgürlük ve bağımsızlıkları uğruna yürüttükleri meşru mücadelelerinin destekçisi olması için BM'ye umut bağladığını kaydeden Abbas, Filistin'in BM'de tam üyelik hakkını kazanması için çalışma sözü verdi. Son Güncelleme: 27 Eylül 2020 Pazar 18:16
Trump ilk canlı yayın tartışması öncesi Biden'a doping testi yapılmasını istedi. ABD Başkanı Donald Trump, Demokrat başkan adayı Joe Biden ile yapacağı ilk canlı yayın tartışması öncesi rakibine doping testi yapılmasını istedi.. Trump, Twitter hesabından yaptığı paylaşımda, ''Salı günü canlı yayın tartışması öncesinde ya da sonrasında uykucu Joe Biden'a doping testi yapılmasını talep edeceğim. Haliyle bana da yapılmasını kabul ediyorum.'' ifadelerini kullandı. Biden'ın performansının ''inişli çıkışlı'' olduğunu belirten Trump, bu ''tutarsızlığa'' dopingin neden olabileceğini savundu. 3 Kasım'daki başkanlık seçimleri öncesi Trump ve rakibi Biden ilk canlı yayın tartışmasını 29 Eylül'de yapacak. Tartışma konuları arasında, ülke gündeminde geniş yer tutan Yüksek Mahkeme, yeni tip koronavirüs (COVID-19) salgını, ekonomi, kentlerdeki şiddet olayları ve ırkçılık yer alacak. Ohio eyaletinin Cleveland kentinde yapılacak ilk tartışmanın moderatörlüğünü ise Fox TV Sunucusu Chris Wallace yapacak. Son Güncelleme: 27 Eylül 2020 Pazar 17:45
Irak'ta koronavirüs kaynaklı can kaybı 9 bine yaklaştı. Irak'ta yeni tip koronavirüs (COVID-19) nedeniyle hayatını kaybedenlerin sayısı 55 artarak 8 bin 990'a yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 55 kişi daha yaşamını yitirdi ve 3 bin 481 yeni vaka tespit edildi. Son verilerle virüs kaynaklı can kaybının 8 bin 990'a, vaka sayısının da 349 bin 450'ye yükseldiği ülkede, iyileşen hasta sayısı ise 3 bin 755 artarak 280 bin 673'e ulaştı. Dünya genelinde koronavirüsten ölenlerin sayısı 1 milyonu geçti Son Güncelleme: 27 Eylül 2020 Pazar 16:50
Dünya genelinde koronavirüsten ölenlerin sayısı 1 milyonu geçti. Dünya genelinde koronavirüs (COVID-19) salgını nedeniyle hayatını kaybedenlerin sayısı 1 milyonu aştı.. COVID-19 verilerinin derlendiği "Worldometer" internet sitesine göre, dünya genelinde virüs nedeniyle yaşamını yitirenlerin sayısı 1 milyon 175'e, vaka sayısı 33 milyon 169 bin 393'e ulaştı. ABD, 209 bin 230 ölümle koronavirüs kaynaklı can kaybının en çok görüldüğü ülke oldu. Bu ülkeyi 141 bin 441 ile Brezilya, 94 bin 971 ile Hindistan, 76 bin 243 ile Meksika, 41 bin 971 ile İngiltere, 35 bin 835 ile İtalya, 32 bin 142 ile Peru, 31 bin 700 ile Fransa, 31 bin 232 ile İspanya ve 25 bin 589 ile İran izledi. Çin'in Wuhan kentinde Aralık 2019'da ortaya çıkan COVID-19, 200'den fazla ülke ve bölgeye yayıldı. Virüs bulaşan 24 milyon 504 bin 233 kişi iyileşti. Bakan Varank: 3 aşı projesinde sona geldik Son Güncelleme: 27 Eylül 2020 Pazar 15:45
Suudi Arabistan'da koronavirüs nedeniyle son 24 saatte 28 kişi öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 28 artarak 4 bin 683'e yükseldi.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 28 kişi yaşamını yitirdi ve 403 yeni vaka tespit edildi. Son verilerle virüs kaynaklı can kaybı 4 bin 683'e, vaka sayısı da 333 bin 193'e çıktı. İyileşen hasta sayısı ise 600 artarak 317 bin 5 oldu. Suudi Arabistan umre başvurularının yapılacağı sistemi aktifleştiriyor Son Güncelleme: 27 Eylül 2020 Pazar 15:19
ABD'de 713 kişi daha koronavirüsten öldü. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 713 artarak 209 bin 196'ya çıktı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 43 bin 7 artışla 7 milyon 288 bin 932'ye ulaştı. Virüs nedeniyle yaşamını yitirenlerin sayısı ise 713 artarak 209 bin 196'ya yükseldi. Ülkede iyileşenlerin sayısı 4 milyon 524 bini geçerken, yapılan test sayısı 103 milyon 590 bini aştı. California 807 bin ile ülkede en fazla vakanın görüldüğü eyalet oldu. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 6 milyondan fazla vakayla Hindistan ve 4 milyon 718 binin üzerinde vakayla Brezilya izliyor. Son Güncelleme: 27 Eylül 2020 Pazar 15:14
Suudi Arabistan umre başvurularının yapılacağı sistemi aktifleştiriyor. Suudi Arabistan Hac Bakanlığı, yeni tip koronavirüs (COVID-19) önlemleri kapsamında yaklaşık 6 aydır durdurulan umre ziyaretleri için yeniden müracaatların yapılacağı "İtemerna" uygulamasının, bugün itibarıyla aktifleştirileceğini duyurdu.. Bakanlıktan yapılan yazılı açıklamaya göre, 4 Ekim'de kademeli olarak yeniden başlatılacak umre ziyaretleri için başvuruların yapılacağı "İtemerna" uygulaması, bugün itibarıyla kullanıma açılacak. İçişleri Bakanlığı kaynakları 23 Eylül'de yaptıkları açıklamada, ülke içinden umre yapmak isteyenler için 4 Ekim'den itibaren Mekke'de Kabe'nin de içinde bulunduğu Mescid-i Haram'ın yüzde 30'luk kapasiteyle (günlük 6 bin kişi için) açılacağı, 18 Ekim'den itibaren ise Mescid-i Haram ile Mescid-i Nebevi'deki Ravza-i Şerif'in yüzde 75 kapasiteyle ülke içinden ziyaretçileri kabul edeceği bilgisini paylaşmıştı. Kasım ayının başından itibaren ise yurt içi ile yurt dışından umre ve ibadet için gelenlerin kabul edilmeye başlanacağını belirten kaynaklar, bu aşamada Mescid-i Haram ve Mescid-i Nebevi'nin COVID-19 önlemleri alınarak tam kapasiteyle ibadete açılacağını ifade etmişti. COVID-19 salgını nedeniyle bu yıl hac ibadeti sadece Suudi Arabistan'da yaşayanlarla sınırlı tutulmuş, yurt dışından hacı adayı kabul edilmemişti. Son Güncelleme: 27 Eylül 2020 Pazar 12:29
Afrika'da COVID-19'u atlatanların sayısı 1 milyon 207 bini geçti. Afrika kıtasında, yeni tip koronavirüs (COVID-19) salgınında iyileşenlerin sayısı 1 milyon 207 bini geçti.. "Worldometer" internet sitesine göre, kıta genelinde COVID-19 bulaşan kişi 1 milyon 459 bin 976'ya ulaştı. Virüs nedeniyle hayatını kaybedenlerin sayısı da 35 bin 96’ya yükseldi. Kıtada tedavisi süren 217 bin 569 vaka bulunurken, 1 milyon 207 bin 311 kişi virüsü yenmeyi başardı. Bugüne kadar COVID-19 kaynaklı en fazla can kaybı 16 bin 376 ile Güney Afrika, 5 bin 869 ile Mısır, 2 bin 41 ile Fas'ta görüldü. En fazla COVID-19 vakasının görüldüğü ilk üç ülke 669 bin 498 ile Güney Afrika, 115 bin 241 ile Fas ve 102 bin 736 ile Mısır oldu. Morityus'ta aktif COVID-19 vakası kalmazken Seyşeller ve Eritre'de COVID-19'a bağlı ölüm rapor edilmedi. Son Güncelleme: 27 Eylül 2020 Pazar 12:12
Rusya'da COVID-19 vaka ve ölümleri artıyor. Rusya'da yeni tip koronavirüs (COVID-19) tespit edilenlerin sayısı 1 milyon 151 bin 438’e, ölü sayısı 20 bin 324’e yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 7 bin 867 kişide daha COVID-19 tespit edilmesiyle vaka sayısı 1 milyon 151 bin 438’e ulaştı. Ülkede son bir günde ölü sayısı 99 artarak 20 bin 324’e, iyileşen sayısı 3 bin 68 artarak 943 bin 218’e çıktı. Rusya genelinde vaka sayısındaki günlük artış oranı yüzde 0,7 olarak açıklanırken, yeni vakaların yüzde 26,4’ünde belirti görülmedi. Başkent Moskova’da son 24 saatte vaka sayısı 2 bin 16 artarak 285 bin 776’ya, ölü sayısı 18 artarak 5 bin 164’e ulaştı. Rusya İnsan Sağlığı ve Tüketici Haklarını Koruma Servisinden yapılan açıklamada, bugüne kadar yapılan test sayısının 45 milyon 100 bini geçtiği bildirildi. Son Güncelleme: 27 Eylül 2020 Pazar 12:09
Gazze ile Mısır arasındaki Refah Sınır Kapısı 3 günlüğüne açıldı. İsrail ablukası altındaki Gazze Şeridi ile Mısır arasındaki Refah Sınır Kapısı, 3 gün süreyle çift yönlü olarak açıldı.. Gazze Şeridi'ndeki Filistin İçişleri ve Ulusal Güvenlik Bakanlığı'ndan yapılan yazılı açıklamada, Mısır yönetiminin istisnai olarak sınır kapısını açtığı ve yolcu otobüslerinin hareket ettiği belirtildi. Açıklamada Refah Sınır Kapısı'nın 3 gün süreyle açık kalacağı aktarıldı. [Fotoğraf: AA] Gazze ile Mısır arasındaki Refah Sınır Kapısı, mart ayında yeni tip koronavirüs (COVID-19) salgınına yönelik önlemler kapsamında çift yönlü geçişlere kapatılmıştı. Yurt dışında mahsur kalan Filistinlilerin dönüşü için mart ayından bu yana tek taraflı olarak açılan sınır kapısı, ikinci kez çift yönlü olarak açılacak. Gazze Şeridi'ne giriş çıkışların yapıldığı 7 sınır kapısından Mısır'ın kontrolündeki Refah hariç 6'sı İsrail'in kontrolünde bulunuyor. Bu 6 kapıdan ticari amaçla kullanılan 4'ü Hamas'ın seçimleri kazanarak görevi devralmasının ardından Haziran 2007'de İsrail tarafından kapatılmıştı. Diğer iki kapıdan Beyt Hanun yabancı pasaport taşıyanlar, hasta ve iş adamlarının Batı Şeria'ya geçişi; Kerm Ebu Salim ise bazı ticari ürünlerin geçişi için kullanılıyor. Kerm Ebu Salim ve Beyt Hanun çeşitli gerekçelerle sık sık kapatılıyor. Mısır yönetimi de 2013'te gerçekleşen askeri darbenin ardından Refah Sınır Kapısı'nı neredeyse tamamen kapalı tutuyor. Son Güncelleme: 27 Eylül 2020 Pazar 12:05
İran'da 195 kişi daha koronavirüsten öldü. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 195 artarak 25 bin 589'a yükseldi.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 195 kişinin daha yaşamını yitirdiğini ve 3 bin 362 yeni vaka tespit edildiğini belirtti. Lari, böylece virüs kaynaklı can kaybının 25 bin 589'e, vaka sayısının da 446 bin 448'e çıktığını kaydetti. Virüse yakalanan hastalardan 4 bin 59'unun durumunun ağır olduğunu söyleyen Lari, iyileşenlerin sayısının ise 374 bin 170'e ulaştığı bilgisini verdi. Lari, bugüne kadar ülkede toplam 3 milyon 932 bin 571 kişiye test yapıldığını aktardı. Sağlık Bakanlığı Sözcüsü ayrıca ülkedeki 31 eyaletten 30'unun "kırmızı" veya "riskli" bölgeler arasında yer aldığını sözlerine ekledi. Son Güncelleme: 27 Eylül 2020 Pazar 11:44
Tahran'da COVID-19 kısıtlamaları yeniden gündemde. İran Sağlık Bakan Yardımcısı İrec Herirçi, yeni tip koronavirüs (COVID-19) vakalarının artması nedeniyle başkent Tahran'da yeniden kısıtlamalara gidilebileceğini söyledi.. İran devlet televizyonuna açıklamada bulunan Herirçi, ülkedeki koronavirüs salgınıyla ilgili bilgi verdi. Bugünden itibaren Elburz eyaletinde yeniden hayata geçirilen kısıtlamalara işaret eden Herirçi, "Hâlihazırda endişelerin temel noktası Tahran'dır. Çünkü Tahran'da gidiş-geliş ve kalabalık çok fazla. Bu da diğer eyaletlere ziyadesiyle etki ediyor. Tahran'da kısıtlamalar yeniden hayata geçirilebilir ve bu ihtimal başkentte diğer eyaletlere göre daha fazladır." ifadelerini kullandı. Okul, üniversite, spor salonları, kuaförler ve düğün salonları gibi yerlerin kapanabileceğini ve bunun valililiklerin inisiyatifinde olduğunu aktaran Herirçi, "Maske kullanma oranı yüzde 50'nin altında, ekonomik kriz nedeniyle ceza uygulanmıyor ve sadece hizmet verilmiyor. Mart ayında sağlık kurallarına uyma oranı yüzde 81'di şimdi ise yüzde 61'e düştü." bilgisini paylaştı. Herirçi ayrıca ülkedeki 14 milyon ilkokul, ortaokul ve lise öğrencisinden 10 bininin salgına yakalandığını ve bunlardan 200 kişinin hayatını kaybettiğini söyledi. Son Güncelleme: 27 Eylül 2020 Pazar 09:04
Dünyada koronavirüs vaka sayısı 33 milyonu geçti. Çin'in Hubey eyaletine bağlı Vuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 33 milyon 62 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 998 bin 803 kişi yaşamını yitirdi. Vaka sayısı, dünya genelinde 33 milyon 62 bin 174'e çıkarken, virüs saptanan 24 milyon 412 bin 868 kişi sağlığına kavuştu. Tedavisi devam eden 7 milyon 650 bin 503 vaka bulunuyor. En fazla vaka ve ölümün görüldüğü ABD'de 7 milyon 287 bin 593 kişide COVID-19 tespit edildi, salgın nedeniyle 209 bin 177 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (5 milyon 992 bin 532), Brezilya (4 milyon 718 bin 115), Rusya (1 milyon 143 bin 571), Kolombiya (806 bin 38), Peru (800 bin 142), İspanya (735 bin 198), Meksika (726 bin 431), Arjantin (702 bin 484), Güney Afrika (669 bin 498), Fransa (527 bin 446), Şili (455 bin 979), İran (443 bin 86), İngiltere (429 bin 277), Bangladeş (357 bin 873), Irak (345 bin 969) Suudi Arabistan (332 bin 790), Türkiye (312 bin 966), Pakistan (310 bin 275), İtalya (308 bin 104) ve Filipinler (301 bin 256)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (141 bin 441), Hindistan (94 bin 534), Meksika (76 bin 243), İngiltere (41 bin 971), İtalya (35 bin 818), Peru (32 bin 142), Fransa (31 bin 700), İspanya (31 bin 232), İran (25 bin 394), Kolombiya (25 bin 296), Rusya (20 bin 225), Güney Afrika (16 bin 376), Arjantin (15 bin 543), Şili (12 bin 591), Ekvador (11 bin 273) ve Endonezya (10 bin 308)." Son Güncelleme: 27 Eylül 2020 Pazar 12:28
Fas Başbakanı Osmani'den Kudüs açıklaması. Fas Başbakanı Saadeddin Osmani, başkenti Kudüs olan bağımsız bir Filistin devleti kurulmadan Orta Doğu'da adil ve kalıcı barışın sağlanamayacağını söyledi.. Osmani, yeni tip koronavirüs (COVID-19) salgını nedeniyle bu yıl internet üzerinden yapılan Birleşmiş Milletler (BM) 75. Genel Kuruluna video mesaj ile hitap etti. "Başkenti Kudüs olan bağımsız bir Filistin devleti kurulmadan Orta Doğu'da adil ve kalıcı barış sağlanamaz" diyen Osmani, Filistin sorununun çözüme kavuşmamasının ve Orta Doğu'da barış sürecinin yeniden başlatılmamasının Fas için derin endişe kaynağı olduğunu vurguladı. Osmani, Filistin toprakları olan işgal altındaki Kudüs ve Batı Şeria'da işgalci İsrail'in aldığı tek taraflı tüm kararların Fas tarafından reddedildiğini belirterek tek taraflı kararların "bölgede gerginliği ve istikrarsızlığı derinleştireceğini" kaydetti. Libya konusuna da değinen Osmani, Libya krizinin siyasi yollarla çözülmesi gerektiğini vurguladı. Son Güncelleme: 26 Eylül 2020 Cumartesi 23:49
Lübnan'da COVID-19 vaka sayısında rekor artış. Lübnan Sağlık Bakanlığı yeni tip koronavirüs (COVID-19) nedeniyle 7 kişinin yaşamını yitirdiğini ayrıca bir günde rekor sayıda kişide virüs tespit edildiğini duyurdu.. Lübnan Sağlık Bakanlığından yapılan yazılı açıklamada, bugün 7 kişinin daha hayatını kaybettiği ayrıca, 1280 kişide COVID-19 tespit edildiği belirtildi. Salgının başlangıcından bu yana kaydedilen en yüksek günlük vaka artışı olduğu belirtilen açıklamada, son rakamlarla birlikte toplam can kaybının 340, vaka sayısının 35 bin 228, iyileşen sayısının ise 15 bin 343 olduğu kaydedildi. Son Güncelleme: 26 Eylül 2020 Cumartesi 21:20
New York'ta vaka sayısı tekrar binin üzerine çıktı. ABD'nin New York eyaletinde yeni tip koronavirüs (COVID-19) vakaları tekrar binin üzerine çıktı.. New York Valisi Andrew Cuomo, Twitter hesabından yaptığı açıklamada, eyalette son 24 saatte 1005 kişide COVID-19 tespit edildiğini bildirdi. Vaka sayısı, 5 Haziran'dan bu yana New York'ta kaydedilen en yüksek günlük artış oldu. Dünya genelinde COVID-19 salgınının merkezi ve en fazla can kaybının görüldüğü ülke olmayı sürdüren ABD genelinde ise vaka sayısı 7 milyon 273 bini geçerken, 208 binden fazla kişi de virüs nedeniyle hayatını kaybetti. California 804 bin ile ülkede en fazla vakanın görüldüğü eyalet olurken, California'yı Texas, Florida ve New York izliyor. Son Güncelleme: 26 Eylül 2020 Cumartesi 21:09
Fransa'da son 24 saatte 14 bin 412 vaka tespit edildi. Fransa'da yeni tip koronavirüs (COVID-19) salgınında son 24 saatte 14 bin 412 vaka tespit edildi.. Halk Sağlığı Kurumundan yapılan açıklamaya göre, COVID-19 bulaşan kişi sayısı, son 24 saatte 14 bin 412 artışla 527 bin 446'ya yükseldi. Ülkede, virüs nedeniyle 39 kişinin daha yaşamını yitirmesiyle can kaybı 31 bin 700'e ulaştı. Fransa'da COVID-19 testlerinin pozitif çıkma oranı yüzde 7,2'ye yükseldi. Son 7 günde 4 bin 102 kişi hastanelerde tedavi altına alınırken, bunlardan 763'ü yoğun bakımda yatıyor. Ülkede yoğun bakımdaki hasta sayısında yaşanan artışla salgının seyri kötüleşmeye devam ediyor. Fransa'da, 24 Eylül'de 16 bin 96 vakayla salgının başlangıcından bu yana en yüksek günlük vaka sayısına ulaşılmıştı. Başbakan Jean Castex, France 2 kanalına yaptığı açıklamada, salgınının daha da kötüleşmesi halinde sokağa çıkma kısıtlaması getirilebileceğini bildirmişti. Son Güncelleme: 26 Eylül 2020 Cumartesi 21:06
İsrail'de COVID-19 günlük vaka sayısında yeni rekor. İsrail Sağlık Bakanlığı, yeni tip koronavirüs (COVID-19) nedeniyle bir günde rekor sayıda kişide virüs tespit edildiğini duyurdu.. İsrail Sağlık Bakanlığından yapılan açıklamada, bugün 8 bin 221 kişide COVID-19 tespit edildiği, bunun şubat ayından bu yana kaydedilen en yüksek günlük vaka artışı olduğu vurgulandı. Toplam vaka sayısının 226 bin 586’ya çıktığı kaydedilen açıklamada, COVID-19 nedeniyle 10 kişinin hayatını kaybettiği, böylece virüs kaynaklı can kaybının 1417'ye ulaştığı belirtildi. 157 bin 523 kişi iyileşti Açıklamada, hastalardan 728’inin durumunun ağır olduğu, 157 bin 523 kişinin ise iyileştiği aktarıldı. Salgında ikinci dalganın etkili olduğu İsrail'de, günlük vaka sayılarındaki artış dikkati çekiyor. İsrail yönetimi, COVID-19 vakalarındaki sert yükseliş nedeniyle 18 Eylül'den başlayarak 3 haftalığına karantina kararı almıştı. Son Güncelleme: 26 Eylül 2020 Cumartesi 19:50
Irak'ta son 24 saatte 68 kişi hayatını kaybetti. Irak'ta yeni tip koronavirüs (COVID-19) nedeniyle hayatını kaybedenlerin sayısı 68 artarak 8 bin 935'e yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 68 kişi daha yaşamını yitirdi, 4 bin 270 kişide de yeni vaka tespit edildi. Son verilerle ülkede virüs kaynaklı can kaybı 8 bin 935'e, vaka sayısı 345 bin 969'a ve iyileşen hasta sayısı 276 bin 918'e ulaştı. Son Güncelleme: 26 Eylül 2020 Cumartesi 18:58
İngiltere’de COVID-19 önlemleri karşıtı grup protesto düzenledi. İngiltere'de StandUpX adlı yeni tip koronavirüs (COVID-19) önlemleri ve aşı karşıtı grubun üyeleri, gösteri yasağına rağmen başkent Londra'da eylem yaptı.. StandUpX, üyeleri yerel saatle 12.00'de (TSİ 14.00) Trafalgar Meydanı'nda bir araya geldi. Ülkede 6'dan fazla kişinin bir araya gelmesinin yasak olmasına rağmen yapılan gösteride, önlemlerle özgürlüklerin sınırlandırıldığı iddia edildi. "Onayımız yok", "COVID-19 aldatmacası", "Tiranlık ne zaman kanun oldu" yazılı pankartlar taşınan gösteride, önlemlerin kaldırılması istendi. Yaklaşık 2 bin kişinin katıldığı eylemi polis de izlerken, henüz bir taşkınlık yaşanmadı. Geçen haftaki gösteride eylemciler polisle çatışmış ve 32 kişi gözaltına alınmıştı. Rekor vaka İngiltere'de dün 6 bin 874 kişide COVID-19 tespit edilmesiyle salgının başından bu yana görülen en yüksek günlük vaka artışı kaydedilmişti. 41 bin 936 ile Avrupa'da COVID-19'dan en çok ölümün olduğu ülkede, vaka sayısı ağustostan itibaren yükselişe geçmişti. İngiltere'de hükümetin bilim danışmanı Patrick Vallance, 20 Eylül'de y aptığı açıklamada, Kovid-19 vakalarının her hafta 2 kat arttığına dikkati çekerek, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulunmuştu. Yeni tedbirler Ülkede yeni önlemler kapsamında, tüm bar ve restoranlar sadece masalara hizmet vermeye ve saat 22.00'den sonra da kapanmaya başlamıştı. Perakende mağazaları, taksiler ve konaklama sektöründeki mekanlarda da maske takmanın zorunlu hale geldiği ülkede, 28 Eylül'den itibaren düğün törenlerine katılacak kişi sayısı 30'dan 15'e düşürülmüştü. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Stadyumların 1 Ekim'de kısmen açılmasına ilişkin plan da rafa kaldırılmıştı. Yeni önlemler kapsamında ayrıca, maske takmama veya 6 kişi kuralına uymamanın cezası 2 katı artırılarak 200 sterline çıkarılmıştı Başbakan Boris Johnson, bu kısıtlamaların 6 ay süreyle geçerli olabileceğini söylemişti. Son Güncelleme: 26 Eylül 2020 Cumartesi 13:06
Berlusconi'nin COVID-19 testi bir kez daha pozitif çıktı. Eski İtalya Başbakanı ve Forza Italia partisinin lideri Silvio Berlusconi’ye yapılan yeni tip koronavirüs testi bir kez daha pozitif çıktı.. Corriere della Sera gazetesinin Berlusconi’nin aile yakınlarına dayandırdığı haberine göre, ay başında Kovid-19 tanısı konulan ve hastanede ciddi bir tedavi süreci geçiren deneyimli lidere sık aralıklarla yapılan testlerden biri yine pozitif çıktı. Böylece ikinci kez COVID-19'a yakalanan Berlusconi'nin çevresine ve yakınlarına, "Herhangi bir belirtim yok. Kafese konulmuş bir aslan gibi hissediyorum." dediği belirtildi. İtalyan basınında yer alan diğer haberlerde de 29 Eylül'de 84 yaşına girecek olan Berlusconi'yi yeni bir temastan sakınmak ve korumak için herhangi bir kutlama organizasyonunun planlanmadığı kaydedildi. Berlusconi’nin Milano yakınlarındaki Arcore kasabasındaki villasında sıkı karantinada ve yanında yeni nişanlısı Marta Fascina’nın olduğu bildirildi. Rainews24’ün haberinde ise deneyimli politikacının yakın ekibi, Berlusconi’nin durumunun sürekli gözlendiğini ve şu anda iyi olduğunu belirtti. Berlusconi, kısa süre önce sosyal medya hesaplarından Avrupa Halk Partisinin etkinliğine katıldığına dair paylaşımda bulunmuştu. COVID-19 tadavisi taburcu edilmişti Ay başında COVID-19 tanısı konulan, 3 Eylül'de Milano'daki San Raffaele Hastanesine kaldırılan Berlusconi, 12 günlük tedavi sürecinin ardından 14 Eylül'de hastaneden taburcu edilmişti. Silvio Berlusconi, hastane çıkışında basın mensuplarına yaptığı açıklamada, "Burada olduğunuz için teşekkür ederim. Tanrı'ya ve doktorlara teşekkür ederim. Bu benim hayatımın en tehlikeli sınavıydı. Bu sefer de atlatmayı başardım." demişti. Son Güncelleme: 26 Eylül 2020 Cumartesi 12:13
İngiltere'nin sömürgelere gönderdiği yetimler TRT Haber'de. İkinci Dünya Savaşından sonra İngiltere binlerce yetimi, Kanada, Avustralya gibi koloni ülkelere gönderdi. Ucuz iş gücü olarak kullanılan o yetimler cinsel tacize bile maruz kaldı. TRT Haber o mağdurlara ulaştı.... Ellerinde tek gidişlik bir bilet, ailelerinden ve kimliklerinden koparılarak sürgün edilen on binlerce İngiliz çocuk… İkinci Dünya Savaşı’ndan sonra İngiltere binlerce çocuğu, çoğunun ailesinin rızası olmadan yetim olduklarına inandırarak Kanada, Avustralya gibi koloni ülkelere gönderdi. O yetimler gönderildikleri ülkelerde ucuz iş gücü olarak kullanıldılar. Çocukların yaklaşık 3’te 2’si gittikleri yerlerde hem fiziksel şiddete hem de cinsel tacize maruz kaldı. İngiltere mağdurların bir bölümüne tazminat ödedi. Ama maddi tazminat maneviyatlarında açılan yaraları kapatamadı… Kiminin de ömrü yetmedi o tazminatları almaya... Batı'nın “barbar yüzünü” gösteren bu çarpıcı dosyayı TRT Haber'den Nisa Efendioğlu ekranlara taşıdı. Mağdurların yaşadıkları trajedi insanın insana acımasızlığı bir kez daha gözler önüne serdi. Mağdurlardan David Hill yaşadıklarını, “Bize eğitim sözü verildi, bize fırsatlar sözü verildi ancak oraya ulaştığımızda bize hiçbir şey verilmedi. Tüm söylenenler koskoca bir yalandan ibaretti” sözleriyle anlattı. Kamera: Aydın KAPANCIK Son Güncelleme: 26 Eylül 2020 Cumartesi 15:38
İran Cumhurbaşkanı Ruhani: ABD yaptırımları İran'a en az 150 milyar dolar zarar verdi. İran Cumhurbaşkanı Hasan Ruhani, ABD'nin tek taraflı yaptırımları nedeniyle en az 150 milyar dolar zarar gördüklerini söyledi.. İran devlet televizyonunun haberine göre, başkent Tahran'da düzenlenen Koronavirüsle Ulusal Mücadele Kurulu toplantısında konuşan Cumhurbaşkanı Ruhani, gündemdeki meseleleri değerlendirdi. Ülkedeki ekonomik sorunlara ilişkin başta Meclis Başkanı Muhammed Bakır Kalibaf olmak üzere bazı kesimler tarafından hükümete yöneltilen suçlamalara yanıt veren Ruhani, "Halk, eksiklikler ve sorunlara lanet edecekse bunun adresi Washington'daki Beyaz Saray'dır. Kimse halka siyasi çıkarları için yanlış adres vermesin." dedi. Ülkedeki sorunların kaynağının siyonistler, bölgedeki gerici rejimler ile ABD'deki aşırılık yanlısı kesimlerin İran'a yönelik politikalarından kaynakladığını söyleyen Ruhani, ABD Dışişleri Bakanı Mike Pompeo'ya işaret ederek, "Ünvanı Dışişleri Bakanı olan bey aslında suç bakanıdır. İftiharla 'İran'ın 70 milyar dolar gelirini engelledik' diye açıklama yapıyor. İran halkına düşmanlıkla ve darbe vurmakla iftihar ediyor." diye konuştu. ABD'nin 2018'den bu yana uyguladığı yaptırımlardan kaynaklanan zararın 150 milyar doları bulduğunu belirten Ruhani, "Amerikalılar, yasa dışı ve insanlık karşıtı yaptırımları ve terörist eylemleri nedeniyle üç yıl içinde İran'a en az 150 milyar dolar zarar verdi." ifadelerini kullandı. Ruhani, "Bu yıllarda halkımızın yaşamı daha rahat ve kolay olabilirdi. Doların fiyatı ve ihtiyaç ürünlerinin fiyatı daha makul seviyelerde olabilirdi. Bu suçların tüm sorumluluğu Beyaz Saray'a aittir." şeklinde konuştu. İran'ın, Uluslararası Para Fonu'ndan (IMF) talep ettiği 5 milyar dolarlık kredinin de ABD yönetimi tarafından engellendiğini aktaran Ruhani, "Bu krediyi alabilseydik gıda ve ilaç ihtiyaçlarımız için harcayacaktık." açıklamasında bulundu. "Amerikalılar, İran halkına düşmanlıkla iftihar ediyor" Ruhani, "Amerikalılar, İran halkına düşmanlıkla iftihar ediyor. İran halkı, 40 yıl önce Saddam'ın kuşatmasını yardığı gibi (ABD Başkanı Donald) Trump'ın kuşatmasını da kıracaktır." diye konuştu. Ruhani, yeni tip koronavirüs vakalarının artışına ilişkin ise başkent Tahran'dan başlamak üzere düzenlemeleri yoğunlaştıracaklarını belirterek, sağlık talimatlarına uymayan kişilere ceza verileceğini hatırlattı. İran’da her sene büyük bir katılımla düzenlenen Erbain merasimlerinin Kovid-19 tedbirleri kapsamında iptal edildiğini anımsatan Ruhani, "Bu yıl Safer ayı merasimleri evlerde yapılacak. Şehirlerde de yürüyüş ve törenler yapılmayacak." dedi. Son Güncelleme: 26 Eylül 2020 Cumartesi 11:29
Rusya'da COVID-19 vakası sayısı 1 milyon 143 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 143 bin 571’e, ölü sayısı 20 bin 225’e yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 7 bin 523 kişide daha COVID-19 tespit edilmesiyle vaka sayısı 1 milyon 143 bin 571’e ulaştı. Artan günlük vaka sayısı 22 Haziran’dan bu yana en yüksek seviyeye geldi. Ülkede son bir günde ölü sayısı 169 artarak 20 bin 225’e, iyileşen sayısı 6 bin 4 artarak 940 bin 150’ye çıktı. Rusya genelinde vaka sayısındaki günlük artış oranı yüzde 0,6’dan 0,7’ye yükselirken, yeni vakaların yüzde 27,1’inde semptom görülmedi. Başkent Moskova’da günlük vakalar 8 Haziran’dan bu yana en yüksek seviyeye çıktı. Şehirde son 24 saatte vaka sayısı 1792 artarak 283 bin 760’a, ölü sayısı 17 artarak 5 bin 146’ya ulaştı. Rusya İnsan Sağlığı ve Tüketici Haklarını Koruma Servisinden (Rospotrebnadzor) yapılan açıklamada, son bir günde 390 bin test yapıldığı ve bugüne kadar yapılan test sayısının 44 milyon 700 bini geçtiği kaydedildi. "Kural ihlali salgının yayılmasında ilk sebep" Rospotrebnadzor Başkanı Anna Popova, Rossiya-1 televizyon kanalına yaptığı açıklamada, ülkedeki vaka sayılarının artmasının öncelikli sebebinin insanların kurallara uymamasıyla bağlantılı olduğunu vurguladı. Moskova’da 65 yaş üstüne evde kalma zorunluluğu Salgındaki artış nedeniyle Moskova Belediyesi aldığı kararla, 28 Eylül’den itibaren şehirdeki 65 yaş ve üstü vatandaşlar ile kronik rahatsızlığı olanlara evde kalma zorunluluğu getirdi. Moskova yönetimi, evde kalan vatandaşlar için "sosyal hizmet ve vatandaşa destek sistemi"ni devreye soktu. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 26 Eylül 2020 Cumartesi 09:49
BM'nin sonlandırdığı yardım programları 9 milyon Yemenliyi olumsuz etkiledi. Birleşmiş Milletler (BM), Yemen'de finansman yetersizliği nedeniyle sona erdirdiği insani yardım programlarından 9 milyon Yemenlinin olumsuz etkilendiğini duyurdu.. BM Yemen İnsani İşler Koordinasyon Ofisinin Twitter hesabından yaptığı açıklamada, BM'nin Yemen'de finansman yetersizliği nedeniyle sona erdirmek zorunda kaldığı insani yardım programlarından 9 milyon Yemenlinin zarar gördüğünü belirtti. Yemen'de 6 yıldır devam eden savaşın ülkeyi açlık, hastalık ve şiddetli ekonomik krizin pençe sine düşürdüğü kaydedilen açıklamada, insani yardım fonunun son on yılın en düşük seviyelerine ulaştığı ifade edildi. 45 programdan 15'ine son verildi BM Yemen İnsani İşler Koordinatörü Lise Grande, çarşamba günü yaptığı açıklamada, BM'nin Yemen'deki 45 yardım programından 15'ine son verilmesi durumunda kalındığını, finansal destek sağlanmazsa 30 programın daha aynı şekilde hizmet veremez duruma gelebileceğini aktarmıştı. BM'nin bu yıl Yemen'e yardım için talep ettiği 3,2 milyar dolardan yalnızca 1 milyar doların toplanabildiğini belirten Grande, BM kuruluşlarının geçen nisan-ağustos döneminde Yemen'deki 300'den fazla sağlık tesisinde gıda ve sağlık yardımlarını kısmak zorunda kaldığını dile getirmişti. Yemen'deki kriz Uzun süredir siyasi istikrarsızlığın hüküm sürdüğü Yemen'de, İran destekli Husiler, Eylül 2014'ten bu yana başkent Sana ve bazı bölgelerin kontrolünü elinde bulunduruyor. Suudi Arabistan öncülüğündeki koalisyon güçleri ise Mart 2015'ten bu yana Husilere karşı Yemen hükümetine destek veriyor. BM'ye göre dünyanın en büyük insani krizlerinden birinin yaşandığı Yemen'de, nüfusun yüzde 80'i insani yardım ve korumaya muhtaç durumda bulunuyor. Son Güncelleme: 26 Eylül 2020 Cumartesi 10:04
Afrika'da vaka sayısı 1 milyon 452 bini aştı. Afrika kıtasında, koronavirüs tespit edilen kişi sayısı 1 milyon 452 bini geçti.. COVID-19 verilerinin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 8 bin 149 artarak 1 milyon 452 bin 768 oldu. Salgın nedeniyle ölenlerin sayısı 154 artışla 34 bin 912'ye ulaştı. Kıtada COVID-19 kaynaklı en fazla can kaybı 16 bin 312 ölümle Güney Afrika, 5 bin 853 ölümle Mısır, 1998 ölümle Fas`ta görüldü. Morityus'ta aktif COVID-19 vakası kalmazken Seyşeller ve Eritre'de ölüm rapor edilmedi. Güney Afrika'da vaka sayısı 668 bin 529'a ulaştı, bu ülkeyi 112 bin 522 vakayla Fas ve 102 bin 625 vakayla Mısır izledi. Afrika'da COVID-19'a yakalanan 1 milyon 199 bin 597 kişi iyileşti. Son Güncelleme: 26 Eylül 2020 Cumartesi 05:02
Avustralya'da Victoria Sağlık Bakanı istifa etti. Avustralya'da, COVID-19'dan en fazla can kaybının yaşandığı Victoria eyaletinin Sağlık Bakanı Mikakos görevinden istifa etti.. Son haftalarda COVID-19 vakalarındaki yükseliş hızının düşmeye başladığı Avustralya’nın Victoria eyaletinde son 24 saatte 12, Queensland eyaletinde üç ve Yeni Güney Galler’de bir kişiye daha virüs teşhisi konulmasıyla ülkedeki toplam vaka sayısı 27 binin üzerine çıktı. Öte yandan ülkenin diğer eyaletlerinde can kaybı kaydedilmezken Victoria’da bir kişinin daha virüsten ölmesiyle eyaletteki ölü sayısı 782’ye, ülke genelinde hayatını kaybedenlerin sayısı da 870’e yükseldi. 668 aktif vaka bulunuyor Ülkedeki 870 can kaybından 53’ü Yeni Güney Galler'de, 13’ü Tazmanya'da, 9’u Batı Avustralya'da, 6’sı Queensland'da, 4’ü Güney Avustralya'da, 3’ü de Avustralya Başkent Bölgesi'nde kaydedilmişti. Avustralya’da virüsün ilk kaydedildiği 25 Ocak’tan itibaren gerçekleştirilen yaklaşık 7 milyon 480 bin testin sonucuna göre COVID-19 nedeniyle hastalananların sayısı 27 bin 12’ye ulaşırken iyileşenlerin sayısı da 24 bin 396’ya yükseldi. Ülkedeki 668 aktif vakadan 11’i yoğun bakım ünitesinde olmak üzere 71 kişinin tedavileri çeşitli hastanelerde devam ediyor. Victoria Sağlık Bakanı istifa etti COVID-19 nedeniyle en fazla can kaybı ve vaka sayısının kaydedildiği Victoria eyaletinin Sağlık Bakanı Jenny Mikakos, eyalette ikinci dalganın yaşanmasına neden olan otel karantinasındaki ihmallerden dolayı görevinden istifa ettiğini açıkladı. Otel karantinasındaki usulsüzlükleri araştıran soruşturma komisyonuna ifade veren ve yapılan yanlışlardan dolayı özür dileyen Başbakan Andrews, ihmallerden sağlık bakanı ve üst düzey bürokratlarının sorumlu olduğunu söylemişti. Yaşanan gelişmeler üzerine yaptığı yazılı açıklamada, "Bölümümün sorumluluğunu alıyorum, sorun benimle bitiyor. Onun (Daniel Andrews) kabinesinde görev yapmaya devam edemeyeceğime inanıyorum" sözlerini kullanan Mikakos, bakanlık görevinden istifa ettiğini yakın bir zamanda da parlamentodan istifa edeceğini belirtti. Türk halkından özür dilemesi istenmişti Melbourne’e yurt dışından dönenlerin karantinada tutulduğu otellerde görevli özel güvenlik birimlerinin ihmallerinden dolayı, COVID-19 yeniden yayılmaya başlayarak kentte ikinci dalganın yaşanmasına neden olmuştu. Türkiye aleyhtarı görüşleriyle tanınan Mikakos, 2006 yılında Victoria Parlamentosunda yaptığı konuşmada, Türklerin Yunanlılara ‘‘sözde soykırım’’ yaptığı suçlamasında bulunmuştu. Victoria İşçi Partisinden 2006 yılında parlamentoya giren Mikakos'un tarihi çarpıtarak ortaya attığı temelsiz iddialara yoğun tepki gösteren Avustralyalı Türkler gerek parti içinde gerek farklı platformlarda harekete geçerek Mikakos’u kınamış ve Türk halkından özür dilemesini istemişti. Son Güncelleme: 26 Eylül 2020 Cumartesi 04:39
Putin-Macron görüşmesinin içeriğini paylaşan gazetelere soruşturma. Fransa'da, Rusya Devlet Başkanı Putin ile Fransa Cumhurbaşkanı Macron arasındaki telefon görüşmesinin içeriğini yayımlayan gazeteler hakkında soruşturma başlatıldı.. Fransa Dışişleri Bakanlığının sitesinde yer alan soru-cevap kısmında bir gazeteci, Bakanlığın, Fransız gazetelerinin, Rus muhalif Aleksey Navalnıy'ın zehirlendiği iddiasına ilişkin Putin ile Macron arasındaki telefon görüşmesinin detaylarının yayımlaması hakkındaki görüşünü sordu. Bakanlık tarafından soruya verilen yazılı cevapta, "İç meselelere ait gizli belgelerin sızdırılması kabul edilemez. Bu nedenle yorum yapmaktan kaçınıyoruz. Konuya ilişkin soruşturma sürüyor. Cumhurbaşkanı (Macron) Rusya ile ilgili tüm meseleleri, özellikle güvenliğimizi etkileyen konuları diyalog yolu ve açık yüreklilikle çözmeyi hedefliyor, öyle de devam edecek" sözleri kullanıldı. Rus basını ise soruşturmanın Le Monde hakkında başlatıldığını yazdı. Putin ve Macron, 14 Eylül'de telefon görüşmesi gerçekleştirmiş, Le Monde gazetesi de görüşmeye ilişkin haberinde, Putin'in "Noviçok" kimyasalını geliştirenlerin yaşadığı Letonya'nın, Navalnıy meselesine dahil olduğu senaryo üzerinde durulması gerektiğini vurguladığını iddia etmişti. Zehirlenme iddiası Rusya'nın Tomsk şehrinden Moskova'ya gitmek üzere 20 Ağustos'ta uçağa binen Navalnıy'ın uçuş esnasında fenalaşması üzerine uçak Omsk şehrine iniş yapmıştı. Omsk'taki hastaneye kaldırılan Navalnıy’ın çayına karıştırılan bir maddeyle zehirlendiği öne sürülmüştü. Omsk'tan özel bir uçakla 22 Ağustos'ta Berlin'deki Charite Hastanesine nakledilmişti. Alman Hükümet Sözcüsü Steffen Seibert, 2 Eylül'de, Navalnıy'ın sinir hastalıklarıyla mücadelede kullanılan Noviçok grubuna ait bir kimyasal ile kesin olarak zehirlendiğinin tespit edildiğini açıklamıştı. Rus muhalif Navalnıy taburcu edildi Seibert, 14 Eylül'de de Navalnıy'ın zehirlendiğinin İsveç ve Fransa'daki 2 ayrı bağımsız laboratuvar tarafından daha doğrulandığını kaydetmişti. Charite Hastanesi 7 Eylül'de, Navalnıy'ın sağlık durumunun iyiye gittiğini ve komadan çıktığını bildirmişti. Navalnıy'ın ekibi de Noviçok grubuna ait kimyasalın daha önce Navalnıy'ın Tomsk kentinde kaldığı otel odasındaki su şişesinde bulunduğunu ileri sürmüştü. Aleksey Navalnıy'ın, 23 Eylül'de Berlin'de tedavi gördüğü Charite Hastanesinden taburcu edildiği açıklanmıştı. Son Güncelleme: 26 Eylül 2020 Cumartesi 02:05
Filistinli gruplar seçim tarihini belirlemek için toplanacak. Filistinli gruplar, devlet başkanlığı ve genel seçimlerin tarihini belirlemek için 3 Ekim'de bir araya gelecek.. Filistin Kurtuluş Örgütü (FKÖ) Yürütme Kurulu Üyesi Ahmed Mecdelani, Filistinli grupların genel sekreterlerinin 3 Ekim'de toplantı düzenleyeceklerini açıkladı. Mecdelani, toplantının ana konusunun, Filistin'deki genel seçimler ve tarihlerinin belirlenmesi olacağını söyledi. FKÖ Yürütme Komitesi Üyesi Azzam el-Ahmed, 24 Eylül'de yaptığı açıklamada, Fetih ve Hamas hareketlerinin, İstanbul'daki görüşmelerde Filistin'deki seçimlerin "kısa süre içinde" yapılması konusunda anlaştığını belirtmişti. Ahmed, gruplar arasındaki görüşmelerde, ilk olarak Filistin Meclisi seçimlerinin yapılmasının, ardından da Devlet Başkanlığı için sandık başına gidilmesinin kararlaştırıldığını ifade ederek Filistin Devlet Başkanı Mahmud Abbas'ın "gelecek günlerde" seçimlerin yapılması konusunu değerlendireceği ve gerekli kararnameleri çıkaracağını vurgulamıştı. "Bu tarihsel aşamada yaşadığımız anı ifade ediyor" Filistin resmi haber ajansı WAFA, Hamas Siyasi Büro Başkanı İsmail Heniyye, Devlet Başkanı Mahmud Abbas ile Fetih ve Hamas arasındaki görüşmeleri telefonda görüştü. Abbas, Fetih ve Hamas arasındaki diyalog çabalarında istenilen sonuçlara ulaşılması ve üzerinde anlaşılan genel seçimlerin başarısı için verdiği desteği yineledi. Heniyye, Abbas'ın, Birleşmiş Milletler (BM) 75. Genel Kuruluna Filistin adına yaptığı konuşmasını, "Bu tarihsel aşamada yaşadığımız anı ifade ediyor" dedi. "Halkımızın karşı karşıya kaldığı planlarla yüzleşmek ve karşı koymak için tek çatı altında ulusal cephe inşa etmenin önemine" vurgu yapan Heniyye, Fetih ve Hamas arasında devam eden görüşmelere desteğini yineledi. "Diz çökmeyeceğiz, teslim olmayacağız" Filistin Devlet Başkanı Mahmud Abbas, koronavirüs salgını nedeniyle bu yıl internet üzerinden yapılan BM 75. Genel Kuruluna Filistin adına video mesaj ile hitap etmişti. Uluslararası hukuka dayalı ve uluslararası meşruiyet esasları üzerinde bir barış konferansı düzenlenmesini isteyen Abbas, "Ulusal kararlarımızı hedef alan haksız ablukaya rağmen diz çökmeyeceğiz, teslim olmayacağız ve ilkelerimizden sapmayacağız" demişti. 2006'dan bu yana genel seçime gidilemiyor Filistin’deki bölünmüşlüğün en önemli iki tarafı olan Fetih ile Hamas hareketleri arasında 22 Eylül'den bu yana İstanbul’da bir dizi görüşme gerçekleştirildi. Heyetler arasındaki görüşmelerde tarafların uzlaşma durumu ve genel seçimlerin düzenlenmesine ilişkin konular ele alındı. Filistin Ulusal Kurtuluş Hareketi Fetih’in Merkez Komite Üyesi Hüseyin eş-Şeyh, Fetih ile Hamas hareketleri arasında İstanbul'daki görüşmelerin olumlu ve verimli olduğunu belirtmişti. Filistin anayasasına göre, her 4 yılda bir genel seçimlerin yapılması gerekiyor ancak İsrail işgali ve ablukası altındaki ülkede 2006'dan bu yana genel seçime gidilemiyor. Son Güncelleme: 26 Eylül 2020 Cumartesi 01:03
Güney Afrika Cumhuriyeti'nde vaka sayısı 668 bini geçti. Güney Afrika Cumhuriyeti'nde, son 24 saatte 1480 kişide daha koronavirüs tespit edildi. Toplam vaka sayısı 668 bin 529'a yükseldi.. Güney Afrika Cumhuriyeti Sağlık Bakanlığı verilerine göre, ülkede son 24 saatte 29 kişi COVID-19 nedeniyle hayatını kaybetti. Böylece virüs kaynaklı ölüm sayısı 16 bin 312'ye ulaştı. Ülkede COVID-19 vaka sayısı 1480 artışla 668 bin 529'a çıktı. Bugüne kadar 4 milyon 117 bin 79 testin yapıldığı Güney Afrika Cumhuriyeti'nde virüse yakalananlardan 599 bin 149'ü iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da COVID-19'un en fazla görüldüğü ülke konumunu koruyor. Son Güncelleme: 25 Eylül 2020 Cuma 23:59
Japonya'dan Tokyo Olimpiyat Oyunları açıklaması. Japonya Başbakanı Yoşihide Suga, "Japonya, önümüzdeki yaz insanlığın salgını yendiğinin kanıtı olarak Tokyo Olimpiyat ve Paralimpik Oyunları'na ev sahipliği yapmaya kararlı" dedi.. Japonya Başbakanı Yoşihide Suga, koronavirüs salgını nedeniyle bu yıl internet üzerinden yapılan Birleşmiş Milletler (BM) 75. Genel Kuruluna video mesaj ile hitap etti. COVID-19 salgını nedeniyle bu yaz yapılması planlanan ancak mart ayında ertelenen Tokyo Olimpiyat Oyunlarının güvenli bir şekilde yapılması için her türlü çabayı göstereceğini belirten Suga, "Japonya, önümüzdeki yaz insanlığın salgını yendiğinin kanıtı olarak Tokyo Olimpiyat ve Paralimpik Oyunları'na ev sahipliği yapmaya kararlı" dedi. Gelişmekte olan ülkelere kredi teklifi Suga, Japonya'nın ayrıca salgınla mücadele kapsamında gelişmekte olan ülkelere iki yıl boyunca 4,5 milyar dolara kadar kredi verebileceğini ifade etti. Kuzey Kore ile ilgili değerlendirmede de bulunan Suga, Japonya'nın Pyongyang ile ilişkileri normalleştirmek istediği ve nükleer silah ve füzeden tutuklular konusuna kadar bütün sorunları Kuzey Kore lideri Kim Jong-un ile koşulsuz görüşmeye hazır olduğunu söyledi. Son Güncelleme: 25 Eylül 2020 Cuma 23:26
Danimarka'da düğünlere en çok 50 kişi katılacak. Danimarka’da düğün ve eğlencelerden dolayı koronavirüs vakalarının artması sebebiyle, düğünlere 50 kişi sınırlaması getirildi.. Danimarka Sağlık Bakanı Magnus Heunicke, ülkede haziran ayında kısıtlamaların esnetilmesinin ardından 500 kişiye kadar katılıma müsaade edilen düğün ve eğlencelerin sınırının 50 kişiye indirildiğini açıkladı. Heunicke, “Düğünlerde ve eğlencelerde 30, 40, 50 ve 60 kişiye kadar COVID-19 vakası gördük. 60 vakanın başkalarına da virüsü yaymasının ne kadar korkunç bir gelişme olacağını düşünmek bile istemiyorum” dedi. Heunicke, 7 Eylül’de uygulamaya konulan restoranların, kafelerin ve barların 22.00’de kapatılması kararının, 18 Ekim’e kadar uzatıldığını da açıkladı. Paket hizmeti veren restoranlar ise 22.00’den sonra da açık kalabilecek. Danimarka’da günlük test sayısının 70 bine çıkarılması için çalıştıklarını aktaran Heunicke, COVID-19 belirtisi olan kişilere testlerde öncelik tanınacağını kaydetti. Ülkede 25 bin 594 kişide COVID-19 görüldü Danimarka’da son günlerde, bir Türk düğünündeki halay görüntülerinin, düğünde müzik çalan DJ tarafından sosyal medyaya yüklenmesi, ülkede özellikle Müslümanların düğünlerine yönelik tartışmaları beraberinde getirmişti. Ülkedeki son açıklanan rakamlara göre, 2 milyon 295 bin kişiye COVID-19 testi yapıldı. Şimdiye kadar 25 bin 594 COVID-19 vakası tespit edilen ülkede, virüs nedeniyle 647 kişi hayatını kaybetti. 19 bin 10 kişi ise virüsü yenmeyi başardı. Son Güncelleme: 25 Eylül 2020 Cuma 21:32
İsrail, Filistinli şehidin naaşını bir sene sonra teslim etti. İsrail, işgal altındaki Batı Şeria ile Doğu Kudüs arasında yer alan Kalendiya askeri kontrol noktasında şehit ettiği Filistinli kadının naaşını yaklaşık bir yıl sonra ailesine teslim etti.. Şehitlerin Naaşlarını Geri Alma Girişimi Sözcüsü Selva Hamad, işgalci İsrail yönetiminin Filistinli Nayife Keabine'nin cenazesini Batı Şeria'nın Eriha kentinde yaşayan ailesine teslim ettiğini söyledi. Hamad, İsrail yönetiminin halen 66 Filistinli şehidin naaşını alıkoyduğunu aktardı. İsrail'in bazı Filistinlilerin cesetlerini halen morglarda tuttuğunu kaydeden Hamad, bazılarını ise yakınlarına haber vermeden Rakamlar Mezarlığı'na defnettiğini ifade etti. İsrail askerleri sağlık müdahalesine de izin vermemişti Filistinli Nayife Keabine, 18 Eylül 2019'da Kalendiya askeri kontrol noktasında İsrail askerlerinin açttığı ateş sonucu şehit edilmişti. İsrail askerleri sağlık görevlilerinin Keabine'ye müdahelesine izin vermemiş ve Filistinli kadın kan kaybından hayatını kaybetmişti. İsrail, ailesine teslim etmediği Filistinlilerin naaşını "Rakamlar Mezarlığı" adı verilen ve üzerinde isimler yerine yalnızca rakamların bulunduğu mezarlara defnediyor. Şehitlerin Naaşlarını Geri Alma Girişimi'ne göre İsrail tarafından 1967 yılından bu yana çeşitli şekillerde şehit edilen 254 Filistinlinin naaşı Rakamlar Mezarlığı'nda tutuluyor. Son Güncelleme: 25 Eylül 2020 Cuma 21:08
Ukrayna'da askeri uçak düştü: 25 ölü. Ukrayna'nın Harkov bölgesinde askeri uçak karayoluna düştü, ilk belirlemelere göre 25 kişi hayatını kaybetti, 2 kişi yaralandı.. Ukrayna ordusuna ait AN-26 tipi eğitim uçağı henüz belirlenemeyen bir nedenle Harkov bölgesindeki askeri havalimanı civarında düştü ve ardından yangın çıktı. [Fotoğraf: AA] Ukrayna Acil Servisi, uçakta 28 kişinin bulunduğunu açıkladı. [Fotoğraf: Reuters] Olayda 25 kişi hayatını kaybetti, 2 kişi yaralandı. 4 kişiden ise haber alınamadığı, kayıpların arandığı açıklandı. [Fotoğraf: DHA] Bölgeye itfaiye ve sağlık ekipleri yönlendirildi. [Fotoğraf: AA] Ukrayna Devlet Başkanı Vladimir Zelenskiy'nin kazada yaşamını yitirenler içi taziye mesajı yayınladığı ve yarın bölgeye gideceği belirtildi. [Fotoğraf: Reuters] Dışişleri Bakanı Çavuşoğlu'ndan taziye mesajı Dışişleri Bakanı Mevlüt Çavuşoğlu da sosyal medya hesabından yayınladığı mesajda Ukrayna halkına başsağlığı diledi. "Ukrayna’nın Harkiv bölgesinde meydana gelen elim uçak kazasında hayatını kaybedenlerin ailelerinin acısını paylaşıyor, dost Ukrayna halkına başsağlığı diliyorum." Son Güncelleme: 25 Eylül 2020 Cuma 22:18
İsrail güçleri, AA foto muhabirini yaraladı. İsrail askerleri Filistin'de Anadolu Ajansı serbest foto muhabirini yaraladı. Filistinlilerin düzenlediği gösteriyi takip eden foto muhabiri Nidal Iştiyye, İsrail güçlerinin kullandığı plastik mermilerin hedefi oldu.. Filistinliler, Batı Şeria'nın Nablus kentine bağlı Kefr Kaddum beldesinde yasa dışı Yahudi yerleşim birimleri ve Ayrım Duvarı'na tepki amacıyla gösteri düzenledi. İsrail güçleri, gösteriye plastik mermi ve göz yaşartıcı gazla müdahale etti. Muhabirin durumu iyi Gösteriyi takip eden Anadolu Ajansı (AA) serbest foto muhabiri Iştiyye ve 6 gösterici İsrail güçlerinin kullandığı plastik mermilerin hedefi oldu. Iştiyye bacağından hafif şekilde yaralandı. Filistinli sağlık ekiplerince müdahale edilen foto muhabirinin durumunun iyi olduğu belirtildi. 5 ay içinde 2. kez yaralandı Foto muhabiri Iştiyye, mayıs ayında da yine gösterileri takip ettiği sırada İsrail askerleri tarafından yaralanmıştı. Son Güncelleme: 25 Eylül 2020 Cuma 18:59
Dünyanın COVID-19 vakaları ve ölümlerinde rekor rakamlar. Çin'in Hubey eyaletine bağlı Vuhan kentinde ortaya çıkan ve dünya geneline yayılan yeni tip koronavirüs (COVID-19) salgını etkisini sürdürüyor. İşte ülkelerin koronavirüs vakaları ve ölümlerine ilişkin paylaştığı son rakamlar.... Koronavirüs salgınında dünya genelinde vaka sayısı 32 milyon 440 bini, can kaybı 988 bini geçti. İngiltere'de 6 bin 874 artışla en yüksek günlük vaka sayısı İngiltere Sağlık Bakanlığının verilerine göre, ülkede virüs nedeniyle hayatını kaybedenlerin sayısı son 24 saatte 34 artarak 41 bin 936'ya ulaştı. Ülkede son 24 saatte 6 bin 874 yeni vaka tespit edildi. Bu, salgının başından bu yana görülen en yüksek günlük vaka sayısı oldu. Toplam vaka sayısı ise 423 bin 236'ya yükseldi. Ülkede COVID nedeniyle 1616 kişinin hastanede tedavisi sürerken, bunlardan 243'ü yoğun bakımda yatıyor. İngiltere'de dün tespit edilen 6 bin 634 vakayla salgının başlangıcından bu yana en yüksek günlük vaka sayısına ulaşılmıştı. Günlük 50 bin vakadan korkuluyor Avrupa'da COVID'dan en çok ölümün olduğu İngiltere'de vaka sayısı ağustostan itibaren yükselişe geçmişti. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, COVID vakalarının her hafta 2 kat arttığına dikkati çekerek, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulunmuştu. Yeni tedbirler Ülkede yeni önlemler kapsamında, tüm bar ve restoranlar sadece masalara hizmet vermeye ve saat 22.00'den sonrada kapanmaya başlamıştı. Perakende mağazaları, taksiler ve konaklama sektöründeki mekanlarda da maske takmanın zorunlu hale geldiği ülkede, 28 Eylül'den itibaren düğün törenlerine katılacak kişi sayısı 30'dan 15'e düşürülecek. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Yeni düzenlemeyle bu yasak spor salonlarındaki takım sporları için de geçerli olacak. Stadyumların 1 Ekim'de kısmen açılmasına ilişkin plan da rafa kaldırıldı. Yeni önlemler kapsamında ayrıca, maske takmama veya 6 kişi kuralına uymamanın cezası 2 katı artırılarak 200 sterline çıkarıldı. Hükümet, bu konuda askerden destek alma seçeneğini de masada tutuyor. Başbakan Johnson, bu kısıtlamaların 6 ay süreyle geçerli olabileceğini söylemişti. Endonezya’da vaka sayısında rekor artışlar Endonezya Sağlık Bakanlığı verilerine göre, ülkede vaka sayısı son 24 saatte kaydedilen 4 bin 823 vakayla, salgının başından bu yana en yüksek günlük sayıya ulaştı. Ülke genelinde toplam vaka sayısı 266 bin 845’e çıkarken yaşamını yitirenlerin sayısı 113 artarak 10 bin 218’e, iyileşenlerin sayısı 4 bin 343 artarak 196 bin 196’ya yükseldi. Hafta başından bu yana günlük vaka sayısı ortalamasının 4 bin 400’ün üzerine çıktığı Endonezya’da, ay başından bu yana da vaka sayısında 8 kez rekor artış kaydedildi. Öte yandan vaka artışlarının önüne geçmek amacıyla 14 Eylül’de başkent Cakarta’da yeniden yürürlüğe giren geniş kapsamlı kısıtlamaların 11 Ekim’e kadar uzatıldığı açıklandı. Japonya Sağlık, Çalışma ve Refah Bakanlığı verilerine göre, Japonya’da COVID-19 kaynaklı vaka sayısı son 24 saatte 568 artarak 81 bin 881’e çıktı. Son bir günde 20 bin 551 kişiye virüs testi yapılırken, ülke geneli 163 kişi yoğun bakım servislerinde COVID-19 tedavisi görüyor. Son 24 saatte virüs nedeniyle 7 kişinin hayatını kaybettiği Japonya’da hayatını kaybedenlerin sayısı 1557’ye yükseldi. Malezya, Endonezya ve Japonya'da COVID-19 rakamları artıyor Malezya Sağlık Bakanlığının verilerine göre ülkedeki COVID-19 vakaları son 24 saatte 111 artarak toplam 10 bin 687'ye, aktif vakalar ise 858'e yükseldi. Bugün 30 kişinin daha sağlığına kavuşmasıyla toplam iyileşen sayısı 9 bin 696'ya çıktı. COVID-19'dan toplam 133 kişinin yaşamını yitirdiği ülkede son 24 saatte virüs nedeniyle ölen olmadı. Son açıklanan vakaların 97'sinin Sabah eyaletinde, diğer 14 vakanın ise Kedah ve Selangor eyaletlerinde görüldüğü açıklandı. Öte yandan Savunma Bakanı İsmail Sabri Yakub, Malezya'ya giriş yapan yabancı uyruklu vatandaşların, COVID-19 testi ve 2 haftalık karantina masrafı olarak 4 bin 700 Malezya Ringgiti (8 bin 563 TL) ödeyeceğini açıkladı. Bakan İsmail, ülkeye giriş yapan Malezya vatandaşlarının ise 2 bin 100 (3 bin 826 TL) ödeyeceğini belirtti. Suudi Arabistan'da son 24 saatte COVID-19'dan 26 kişi hayatını kaybetti Suudi Arabistan Sağlık Bakanlığı'ndan yapılan yazılı açıklamaya göre, son 24 saatte ülke genelinde COVID-19'dan 26 kişi yaşamını yitirdi ve 472 yeni vaka tespit edildi. Son verilerle virüs kaynaklı can kaybı 4 bin 625'e, vaka sayısı da 332 bin 329'a çıktı. İyileşen hasta sayısı ise 843 artarak 315 bin 636 oldu. Irak'ta COVID-19 nedeniyle son 24 saatte 68 can kaybı Irak Çevre ve Sağlık Bakanlığı'ndan yapılan yazılı açıklamaya göre, salgında son 24 saatte 68 kişi daha yaşamını yitirdi ve 4 bin 593 yeni vaka tespit edildi. Son verilerle ülkede virüs kaynaklı can kaybı 8 bin 867'ye, vaka sayısı da 341 bin 699'a çıktı. İyileşen hasta sayısı ise 4 bin 505 artışla 273 bin 266'ya ulaştı. Libya, Kuveyt ve BAE'de COVID'dan ölümler arttı Libya'da hükümete bağlı Hastalıklarla Mücadele Ulusal Merkezinden yapılan yazılı açıklamada, COVID nedeniyle 17 kişinin daha yaşamını yitirdiği ve 658 yeni vaka tespit edildiği bildirildi. Açıklamada, ülkedeki toplam can kaybının 491'e, vaka sayısının 31 bin 290'a, iyileşen hasta sayısının ise 17 bin 508'e çıktığı aktarıldı. Kuveyt Kuveyt Sağlık Bakanlığından yapılan yazılı açıklamada, COVID nedeniyle son 24 saatte 3 kişinin vefat ettiği ve 590 kişide virüs tespit edildiği belirtildi. Ülkede toplam can kaybının 595'e, vaka sayısının 102 bin 441'e çıktığı kaydedilen açıklamada, sağlığına kavuşan hasta sayısının ise 93 bin 562 olduğu ifade edildi. BAE BAE Sağlık Bakanlığından yapılan açıklamaya göre, COVID nedeniyle 2 kişi yaşamını yitirirken, 1008 kişide virüs tespit edildi. Ülkede toplam can kaybı 409'a, vaka sayısı ise 89 bin 540'a çıktı. Sağlığına kavuşan hasta sayısı ise 78 bin 819 oldu. Katar Katar Sağlık Bakanlığından yapılan yazılı açıklamada ise ülkede 225 yeni vakaya rastlandığı, 249 kişinin de iyileştiği belirtildi. Açıklamada, ülkedeki vaka sayısının 124 bin 650'ye, iyileşen hasta sayısının ise 121 bin 512'ye yükseldiği aktarıldı. Katar'da bugüne kadar 212 kişi COVID nedeniyle yaşamını yitirdi. İspanya, son 24 saatte COVID vakalarında 12 bin 272 artış açıkladı İspanya Sağlık Bakanlığı, dün 704 bin 209 olarak açıkladığı toplam vaka sayısını bugün 12 bin 272 artışla 716 bin 481 olarak güncelledi. Ülkede mevcut durumda COVID'dan dolayı 11 bin 6 kişinin hastanede tedavi gördüğü ve bunlardan 1465'inin yoğun bakımda olduğu bilgisi paylaşıldı. Ayrıca son 7 günde COVID'dan 475 kişinin hayatını kaybettiği ve salgından ölenlerin toplam sayısının 31 bin 232'ye çıktığı kaydedildi. Ülkedeki yeni vakaların yaklaşık 3'te 1'i Madrid'de tespit edilirken, burayı Aragon, Endülüs, Bask ve Navarra özerk bölgeleri takip etti. Salgına karşı önlemlerin artırıldığı İspanya'da 86 belediyede karantina veya serbest dolaşıma kısıtlama uygulanıyor. 6,5 milyon nüfuslu Madrid özerk bölgesinde 1 milyon kişiyi etkileyecek şekilde serbest dolaşıma kısıtlama getirilirken, Sağlık Bakanlığı salgının kontrol altına alınması için Madrid yerel yönetimine "genel karantina" kararı almasını tavsiye etti. Portekiz'deki durum Portekiz Sağlık Bakanlığı COVID'dan son 24 saatte 5 kişinin hayatını kaybettiğini ve 899 yeni vaka tespit edildiğini duyurdu. Ülkede salgının başlangıcından bu yana hayatını kaybedenlerin sayısı 1936 olurken, vaka sayısı da 72 bin 55'e çıktı. İtalya'da mayıstan bu yana en yüksek günlük vaka artışı İtalya Sağlık Bakanlığının günlük açıkladığı verilere göre, ülkede son 24 saatte 1912 kişiye COVID tanısı konuldu. Bu sayı, İtalya'da sıkı karantina tedbirlerinin kalktığı mayıs ayı başından bu yana bir günde kaydedilen en yüksek vaka artışı oldu. Son yeni vakalarla birlikte salgın başından bu yana virüse yakalanan kişi sayısı ise 306 bin 235 oldu. Aktif COVID hasta sayısı da 47 bin 718'e yükselirken, yoğun bakımda tedavi görenlerin sayısı ise 244'e geriledi. COVID nedeniyle hayatını kaybedenlerin sayısı son 24 saatte 20 artarak, 35 bin 801'e çıktı. İyileşenlerin sayısı ise 954 artarak, 222 bin 716'ya ulaştı. Ulusal sağlık sistemine 6,5 milyar euro Bu arada, bugün Roma’daki Yabancı Basın Derneği’nde bir basın toplantısı düzenleyen İtalya Sağlık Bakan Yardımcısı Pierpaolo Sileri, şu anki COVID vaka artışlarını değerlendirirken, şubat-mart dönemine göre durumun daha farklı olduğunu, kendilerinin de daha hazırlıklı olduğunu söyledi. Bakan Yardımcısı Sileri, İtalya'daki yeni vaka artışının, diğer Avrupa ülkelerine göre daha yavaş olduğunu ayrıca İtalyanların bu durumu kavrayıp, kurallarla yaşamayı kabul ettiğini söyledi. Sileri, salgın başından bu yana ulusal sağlık sistemine 6,5 milyar euroluk kaynak tahsis ettiklerini belirtti. Cezayir ve Ürdün'de COVID-19 kaynaklı can kayıpları arttı Cezayir Sağlık Bakanlığı'ndan yapılan yazılı açıklamaya göre, COVID-19 salgınında 4 kişi daha yaşamını yitirdi ve 175 yeni vaka tespit edildi. Böylece virüs kaynaklı can kaybı 1707'ye, vaka sayısı da 50 bin 754'e çıktı. Ülke genelinde COVID-19 teşhisi konulan 110 kişinin daha sağlığına kavuşmasıyla iyileşen hasta sayısı 35 bin 654'e ulaştı. Ürdün Ürdün Sağlık Bakanlığı, COVID-19'dan 3 kişinin daha vefat ettiğini ve 620 yeni vaka tespit edildiğini duyurdu. Son verilerle toplam can kaybı 39'a, vaka sayısı da 7 bin 211'e yükseldi. Virüse yakalanan 98 kişinin daha iyileştiği ülkede sağlığına kavuşanların sayısı 4 bin 35'e ulaştı. Peru, Kolombiya ve Ekvador'da COVID-19 kaynaklı ölümler artıyor Peru Sağlık Bakanlığının açıklamasına göre, ülkede son 24 saatte COVID-19 nedeniyle 60 kişinin daha yaşamını yitirmesiyle virüs kaynaklı can kaybı 31 bin 870'e çıktı. Ülkede COVID-19 vaka sayısı 6 bin 235 artışla 788 bin 930'a, iyileşenlerin sayısı da 644 bin 345'e ulaştı. Kolombiya Sağlık Bakanlığından yapılan açıklamaya göre, ülkede COVID-19 nedeniyle son 24 saatte 178 kişi daha hayatını kaybetti. Böylece virüs kaynaklı ölüm sayısı 24 bin 924'e yükseldi. Vaka sayısının 6 bin 555 artarak 790 bin 823'e çıktığı ülkede, iyileşenlerin sayısı 12 bin 684 artışla 674 bin 961 oldu. Ekvador basınında çıkan haberlere göre de ülkede son 24 saatte COVID-19 nedeniyle ölenlerin sayısı 42 artarak 11 bin 213'e, vaka sayısı ise 1254 artışla 131 bin 146'ya ulaştı. Ekvador'da virüsü yenenlerin sayısı ise 102 bin 852 oldu. Fransa'da son 24 saatte 15 bin 797 COVID-19 vakası görüldü Fransa Halk Sağlığı Kurumundan yapılan açıklamaya göre, virüs bulaşan kişi sayısı, son 24 saatte 15 bin 797 artışla 513 bin 34'e yükseldi, 56 kişinin daha yaşamını yitirmesiyle can kaybı 31 bin 661'e ulaştı. Hastanelerde 1098'i yoğun bakımda olmak üzere 6 bin 128 kişinin tedavisi sürerken, iyileşenlerin sayısı ise 478 artışla 94 bin 891'e yükseldi. Ülkede yoğun bakımdaki hasta sayısında yaşanan artışla salgının seyri kötüleşmeye devam ediyor. Fransa'da, dün 16 bin 96 vakayla salgının başlangıcından bu yana en yüksek günlük vaka sayısına ulaşılmıştı. Başbakan Jean Castex, dün France 2 kanalına yaptığı açıklamada, salgınının daha da kötüleşmesi halinde sokağa çıkma kısıtlaması getirilebileceğini aktarmıştı. Fas'ta son 24 saatte COVID-19'dan 42 kişi hayatını kaybetti Fas Sağlık Bakanlığı'ndan yapılan yazılı açıklamaya göre, son 24 saatte ülke genelinde COVID-19'dan 42 kişi yaşamını yitirdi ve 2 bin 423 yeni vaka tespit edildi. Son verilerle virüs kaynaklı can kaybı 1998'e, vaka sayısı da 112 bin 522'ye çıktı. İyileşen hasta sayısı ise 1746 artarak 91 bin 932 oldu. Latin Amerika ülkelerinde COVID-19'dan ölümler artıyor Bölge basınındaki haberlere göre, Arjantin'de son 24 saatte COVID-19 nedeniyle yaşamını yitirenlerin sayısı 390 artarak 14 bin 766'ya, vaka sayısı da 13 bin 467 artışla 678 bin 266'ya yükseldi. Sağlığına kavuşanların sayısı ise 536 bin 589 oldu. Şili'de ölü sayısı 12 bin 527'ye yükseldi Şili'de COVID-19 nedeniyle hayatını kaybedenlerin sayısı 58 artışla 12 bin 527'ye, vaka sayısı 2 bin 222 artarak 453 bin 868'e çıktı. Bolivya'da ölü sayısı 7 bin 765'e çıktı Bolivya'da COVID-19 nedeniyle son 24 saatte 34 kişinin yaşamını yitirmesiyle toplam can kaybı sayısı 7 bin 765'e, vaka sayısı da 628 artışla 132 bin 618'e ulaştı. Ülkede COVID-19'dan iyileşenlerin sayısı da 92 bin 101 olarak açıklandı. Son Güncelleme: 25 Eylül 2020 Cuma 21:32
İsrail polisi, Filistinlilerin Mescid-i Aksa'ya ulaşmalarını engelledi. İsrail polisi, koronavirüs ile mücadele tedbirlerini gerekçe göstererek Filistinlilerin işgal altındaki Doğu Kudüs’ün Eski Şehir bölgesinde bulunan Mescid-i Aksa’ya gitmesine izin vermedi.. Eski Şehir bölgesi çevresinde konuşlu İsrail polisleri, Tel Aviv yönetiminin geçen haftadan itibaren ilan ettiği 3 haftalık karantina uygulamasını gerekçe göstererek, Eski Şehir dışından Harem-i Şerif’e ulaşımları engelledi. Görgü tanıklarından alınan bilgiye göre, Mescid-i Aksa’nın kapılarında bulunan İsrail polisleri, Eski Şehir dışından geldiğini tespit ettikleri Filistinlilere para cezası kesti. Kudüs İslami Vakıflar İdaresinden yapılan yazılı açıklamada, sadece 1200 kişinin Harem-i Şerif’te cuma namazı kılabildiği ifade edildi. Açıklamada, Mescid-i Aksa’da namaz kılanların Eski Şehir bölgesi sakinleri olduğuna işaret edildi. İsrail ordusundan Batı Şeria'daki gösteriye müdahale Aksa yolunda polis engelliyle karşılaştılar Mescid-i Aksa’da cuma namazı kılmak üzere Doğu Kudüs’ün İseviyye Mahallesi'nden yola çıkan Filistinli Ekrem Ebu Rumeyle, Eski Şehir bölgesinin Şam Kapısı’na kadar geldiklerini ve burada polis engeliyle karşılaştıklarını söyledi. Ebu Rumeyle, kendisi gibi onlarca Filistinlinin Harem-i Şerif’e gidemediğini ve Şam Kapısı bölgesinde cemaatle cuma namazını kıldıklarını kaydetti. COVID-19 vakalarındaki sert yükseliş nedeniyle 18 Eylül'den başlayarak 3 haftalığına karantina kararı alan İsrail yönetimi, bu karara rağmen fanatik Yahudilerin Harem-i Şerif’e baskın düzenlemelerine ise hala izin veriyor. Son Güncelleme: 25 Eylül 2020 Cuma 15:12
ABD'de hayatını kaybedenlerin sayısı 207 bin 555'e yükseldi. ABD'de yeni tip koronavirüs (COVID-19) salgınında hayatını kaybedenlerin sayısı, son 24 saatte 939 artarak 207 bin 555'e çıktı.. ABD, COVID-19 salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 45 bin 713 artışla 7 milyon 187 bin 636'ya ulaştı. Virüs nedeniyle yaşamını yitirenlerin sayısı ise 939 artarak 207 bin 555'e yükseldi. Ülkede iyileşenlerin sayısı 4 milyon 438 bini geçerken, yapılan test sayısı ise 101 milyon 582 bini aştı. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 5 milyon 828 bin 754 vakayla Hindistan ve 4 milyon 659 bin 909 vakayla Brezilya izliyor. ABD genelinde 800 bin 96 vakayla Kaliforniya listenin başında bulunurken, bu eyaleti 760 bin 941 vakayla Teksas ve 693 bin 40 vakayla Florida takip ediyor. Ölü sayısında ise New York eyaleti 33 bin 193 can kaybıyla ilk sırada yer alıyor. Son Güncelleme: 25 Eylül 2020 Cuma 14:05
İspanya'da 86 belediyede serbest dolaşımı kısıtladı. İspanya'da yeni tip koronavirüs (COVID-19) vakalarındaki yüksek sayıda artıştan dolayı karantina uygulanan veya serbest dolaşıma kısıtlama getirilen belediyelerin sayısı 86'ya çıktı.. İspanya hükümeti, büyük çoğunluğu ülkenin ortası kesimindeki başkent Madrid (Özerk Bölge) ile Castilla ve La Mancha özerk bölgelerinde bulunan 86 belediyeye artan vaka sayılarından dolayı karantina veya serbest dolaşıma kısmi kısıtlama getirildiğini duyurdu. İspanya Sağlık Bakanı Salvador İlla da 6,5 milyon nüfusu bulunan Madrid Özerk Yönetiminin tamamının karantinaya alınıp, bölgeye giriş ve çıkışlara kısıtlama getirilmesi için yerel yönetime tavsiyede bulunduklarını açıkladı. İlla, düzenlediği basın toplantısında, "Madrid Özerk Bölgesi'nde zor haftalar geliyor. Kararlı bir şekilde hareket etmek ve salgını kontrol etmek gerek. Kısmi önlemler yeterli değil." dedi. Önlemler merkezi hükümet ile yerel yönetimi karşı karşıya getirdi Günlük vaka sayısındaki artışın 10 bini geçtiği ülkede söz konusu artışı durdurmak için önlemler alınmaya devam edilirken, salgının odak noktası olan Madrid'de ise tedbirler merkezi hükümet ile yerel yönetimi karşı karşıya getirdi. Madrid yerel hükümeti bölgenin tamamının karantinaya alınmasına karşı çıkarak, vaka artışlarını durdurmak için bir hafta önce aldığı kısmi kısıtlamaları genişletmeyi tercih etti. Madrid Özerk Hükümetinin Sağlık Bakan Yardımcısı Antonio Zapatero, serbest dolaşıma kısıtlama uygulanan yerlere 8 mahallenin daha eklendiğini duyururken, mevcut durumda 855 bin kişiyi etkileyen kısıtlamalarının, alınan yeni kararla 160 bin kişiyi daha kapsayacağını belirtti. Salgının kontrol altında olduğunu ve alınan önlemlerin yeterli olduğunu savunan Zapatero, buna rağmen Madridlilere ihtiyaçları dışında sokağa çıkmamaları tavsiyesinde bulundu. Zapatero ayrıca, salgının zirve yaptığı mart ve nisan aylarında olduğu gibi Madrid'de üç otelin hastane olarak hizmet vermek üzere sağlık malzemeleriyle donatılacağını, satın alınan 5 milyon COVID-19 hızlı test kitinin de gelecek haftadan itibaren kullanılmaya başlanacağını bildirdi. Madrid'de COVID-19 tedbirleri kapsamında ayrıca, park ve bahçelerin kapalı tutulması, tüm dükkan ve işletmelerin en geç saat 22.00'da kapatılması, restoranların doluluk oranının yüzde 50 ile sınırlı tutulması gibi ek önlemler de uygulanıyor. Siyasi yapı olarak 17 özerk yönetimden oluşan İspanya'da, merkezi hükümetin sol görüşlü iki siyasi partinin koalisyonundan oluşması ve Madrid özerk yönetiminde ise sağ görüşlü Halk Partisi'nin (PP) iktidarda olmasından dolayı, COVID-19 tedbirlerinde olduğu gibi alınan bir çok kararda siyasi çekişme ön plana çıkıyor. Sağlık Bakanlığının verilerine göre salgının başından bu zamana kadar 31 bin 108 kişinin hayatını kaybettiği ülkede toplam vaka sayısı 704 bin 209'a ulaştı. Son Güncelleme: 25 Eylül 2020 Cuma 13:28
Rusya'da COVID-19 vakası sayısı 1 milyon 136 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 136 bin 48’e, ölü sayısı 20 bin 56’ya çıktı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 7 bin 212 kişide daha COVID-19 tespit edilmesiyle vaka sayısı 1 milyon 136 bin 48’e ulaştı. Artan günlük vaka sayısı 7 binin üzerine çıkarak 23 Haziran’dan bu yana en yüksek seviyeye geldi. Ülkede son bir günde ölü sayısı 108 artarak 20 bin 56’ya, iyileşen sayısı 4 bin 317 artarak 934 bin 146’a yükseldi. Rusya genelinde vaka sayısındaki günlük artış oranı yüzde 0,6’da kalmaya devam ederken yeni vakaların yüzde 25,7’sinde semptom görülmedi. Başkent Moskova’da günlük vakalar 12 Haziran’dan bu yana en yüksek seviyeye çıktı. Şehirde son 24 saatte vaka sayısı 1560 artarak 281 bin 968’e, ölü sayısı 14 artarak 5 bin 129’a ulaştı. Rusya İnsan Sağlığı ve Tüketici Haklarını Koruma Servisinden yapılan açıklamada, son bir günde 374 bin test yapıldığı ve bugüne kadar yapılan test sayısının 43 milyon 900 bini geçtiği bildirildi. Moskova’da uzaktan çalışma sistemine geri dönülüyor Moskova Belediyesi, şehirdeki devlet kurumlarının mümkün olduğu düzeyde yeniden uzaktan çalışma sistemine geçmesi yönünde karar alırken, uzaktan çalışma imkanı olan şirketlerin hızlı şekilde bu süreci tamamlaması istendi. Moskova Belediye Başkanı Sergey Sobyanin, yaptığı açıklamada, COVID-19 salgını nedeniyle işverenlere, çalışanlarını imkan dahilinde uzaktan çalışma sistemine geçirmesini önerdi. Şehirdeki 65 yaş üstü vatandaşların ve kronik rahatsızl ığı bulunanların evden çıkmamasını tavsiye eden Sobyanin, toplu taşıma araçlarında, kalabalık ortamlarda, mağazalarda ve marketlerde mutlaka maske ve eldiven kuralına uyulması gerektiğini vurguladı. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim-öğretim yılı başlamış, okulların içeri sinde maske ve sosyal mesafe zorunluluğu getirilmemişti. Son Güncelleme: 25 Eylül 2020 Cuma 08:40
Çinli şirket koronavirüs aşısı için tarih verdi. Çinli ilaç şirketi SinoVac, yeni tip koronavirüse (COVID-19) karşı geliştirdiği potansiyel aşının 2021 başında kullanıma hazır hale gelebileceğini bildirdi.. SinoVac Üst Yöneticisi Yin Veydong, şirketin başkent Pekin'in güneyinde kurduğu yeni fabrikasında gazetecilere yaptığı açıklamada, üçüncü aşama klinik denemeleri süren "CoronaVac" adlı aşı adayının gelecek yılın başında hazır olmasını beklediklerini, aşıyı ABD, AB ve diğer ülkelere dağıtmayı amaçladıklarını belirtti. Aşı çalışmasına başladıklarında COVID-19'un ortaya çıktığı Vuhan şehrine ve Çin'e odaklandıklarını, ancak yaz aylarından itibaren tüm dünya ülkelerine yönelik bir strateji belirlediklerini aktaran Yin, aşıyı ABD ve Avrupa'da dağıtmak üzere ilgili ülkelerin sağlık otoritelerine izin için başvuracaklarını bildirdi. ABD, Avrupa, Japonya ve Avustralya'daki sıkı düzenlemelerin bugüne dek Çin'de üretilen aşıların bu ülkelerde kullanılmasını engellediğinin anımsatılması üzere Yin, bu durumun değişeceğine dair umutlu olduklarını savundu. Çin hükümetinin 1'inci ve 2'nci aşama denemelerde etkinliği kanıtlanan ve ciddi bir yan etkiye rastlanmayan aşı adayının acil durum kullanımına izin verdiğine dikkati çeken Yin, kendisi de dahil şirket çalışanlarının yüzde 90'ının, olası bir salgının üretim faaliyetini etkilememesi için deneme aşamasındaki aşıyı yaptırdığını açıkladı. Formülünde virüsün etkisizleştirilmiş bir versiyonunu içeren aşı adayı için 21 Temmuz'da Brezilya'da, 11 Ağustos'ta Endonezya'da 3'üncü aşama klinik denemelere başlanmıştı. Türkiye'de klinik denemelerine başlanan ilk aşı adayı Sağlık Bakanı Fahrettin Koca, 17 Eylül’de yaptığı açıklamada, CoronaVac adlı aşı adayının Hacettepe Üniversitesinde görevli 3 gönüllü sağlık çalışanı üzerinde test edilmeye başlandığını duyurmuştu. CoronaVac, Türkiye’de insanlar üzerinde denenen ilk potansiyel COVID-19 aşısı olmuştu. Bakan Koca, aşı adayının ilk başta 1200 sağlık çalışanı üzerinde deneneceğini, devamında denek sayısının 12-13 bine çıkarılmasının planlandığını ifade etmişti. Çin'deki aşı çalışmaları Dünya Sağlık Örgütü (DSÖ) verilerine göre, COVID-19'un ortaya çıktığı Çin'de 10 aşı adayının klinik denemeleri sürüyor. Bunlardan 4'ü birinci, 2'si ikinci, 4'ü ise üçüncü aşamada insanlar üzerinde test ediliyor. Sinopharm, Sinovac ve CanSino gibi kamuya ait ilaç firmaları, Çin Askeri Tıp Akademisi, Vuhan Viroloji Enstitüsü, Pekin Biyolojik Ürünler Enstitüsü gibi kurumlar ile iş birliği içinde aşı çalışmaları yürütüyor. SinoVac'ın geliştirdiği aşı adayının yanı sıra Sinopharm'ın Vuhan Viroloji Enstitüsü ve Pekin Biyolojik Ürünler Enstitüsü ile geliştirdiği iki aşı adayı ile CanSino'nun Çin Askeri Tıp Akademisi ile iş birliğinde geliştirdiği "Ad5-NCov" adlı aşı adayı, en fazla umut bağlanan çalışmalar arasında görülüyor. Klinik denemeler 3 aşamada yapılıyor Bir aşının yaygın olarak kullanılabilmesi için 3 aşamada insanlar üzerinde test edilmesi gerekiyor. Klinik denemelerin ilk aşamasında, az sayıdaki gönüllü sağlıklı denek üzerinde aşının güvenli olup olmadığı ve insanlar üzerindeki muhtemel yan etkileri araştırılıyor. İkinci aşamada, aşının bağışık tepkilerini uyandırmadaki etkinliği 100’den fazla denek üzerinde test ediliyor. Üçüncü ve son aşamada ise aynı işlem binlerce denekle tekrarlanıyor. Tüm bu süreç aylar ve hatta yıllar alabiliyor. Çin'in Vuhan kentinde Aralık 2019'da ortaya çıkan COVID-19, 200'den fazla ülke ve bölgeye yayılarak salgına dönüştü. Dünya genelinde vaka sayısı 32 milyon 400 bini aşarken 987 binden fazla kişi hayatını kaybetti. Son Güncelleme: 25 Eylül 2020 Cuma 08:01
Rio Karnavalı süresiz olarak ertelendi. Brezilya’nın Rio de Janeiro kentinde düzenlenen dünyaca ünlü Rio Karnavalı, koronavirüs salgınının devam etmesi nedeniyle süresiz olarak ertelendi.. Rio de Janeiro kenti yetkilileri, Brezilya'nın pandemiye karşı savunmasızlığı nedeniyle gösterinin şubat ayında yapılmayacağını açıkladı. Festivale katılacak olan samba okulları, aşı olmadan hazırlanmalarının ve festivale katılmalarının olası olmadığını açıklamıştı. Samba okulları birliğinin başkanı olan Jorge Castanheira, güvenli olduğu zaman düzenlemek gibi şehir için en iyi çözümü bulmaya çalıştıklarını, ancak bir tarih belirleyemediklerini söyledi. Brezilya'da virüs kaynaklı ölü sayısı 139 bin 808’e, vaka sayısı da 4 milyon 657 bin 702’ye yükseldi. Son Güncelleme: 25 Eylül 2020 Cuma 07:24
BMGK'da ABD ile Çin arasında gerginlik. Birleşmiş Milletler Güvenlik Konseyi (BMGK) koronavirüs salgınını görüşmek için video konferans yöntemiyle biraraya geldi. Oturumda ABD ve Çin arasındaki karşılıklı atışma gerginliğe sebep oldu.. Birleşmiş Milletler Güvenlik Konseyi üyeleri koronavirüs salgını ve sonrası iyileşme sürecini ele almak için biraraya geldi. Videokonferans yöntemiyle yapılan oturuma ABD ve Çin'in BM daimi temsilcilerinin tartışması damga vurdu. Gerginlik Çin ve Rusya dışişleri bakanlarının ABD yaptırımlarına yönelik eleştirileri ile başladı. ABD'nin BM daimi temsilcisi Kelly Craft eleştirilere cevap vermekte gecikmedi. "Bugünkü toplantının içeriğinden tiksindim ve bu konseyden utanıyorum. Önümüzdeki kritik mesele yerine siyasi kin gütmeye odaklanan konsey üyelerine yazıklar olsun" dedi. Craft, konuşmasında salgından bir kere daha Çin'i sorumlu tuttu. Çin'in BM Daimi temsilcisi Cang Cün'ün Craft'a cevabı sert oldu. Cang en gelişmiş tıbbi teknolojilere sahipken en fazla vakanın ABD'de olmasına dikkat çekti. Cang ABD'yi siyasi virüs ve bilgi kirliliği yaymakla suçladı, çatışma ve bölünme yaratıldığını öne sürdü. Son Güncelleme: 25 Eylül 2020 Cuma 07:12
COVID-19 nedeniyle 987 bin 813 kişi hayatını kaybetti. Çin'in Hubey eyaletine bağlı Vuhan kentinde ortaya çıkan ve dünya geneline yayılan yeni tip koronavirüs (Kovid-19) salgınında tespit edilen toplam vaka sayısı 32 milyon 420 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 987 bin 813 kişi yaşamını yitirdi. Vaka sayısı, dünya genelinde 32 milyon 420 bin 147’ye çıkarken, virüs saptanan 23 milyon 934 bin 98 kişi sağlığına kavuştu. Tedavisi devam eden 7 milyon 498 bin 236 vaka bulunuyor. En fazla vaka ve ölümün görüldüğü ABD'de 7 milyon 185 bin 471 kişide COVID-19 tespit edildi, salgın nedeniyle 207 bin 538 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (5 milyon 818 bin 570), Brezilya (4 milyon 659 bin 909), Rusya (1 milyon 128 bin 836), Kolombiya (790 bin 823), Peru (788 bin 930), Meksika (715 bin 457), İspanya (704 bin 209), Güney Afrika (678 bin 266), Arjantin (667 bin 49), Fransa (497 bin 237), Şili (451 bin 634), İran (436 bin 319), İngiltere (416 bin 363), Bangladeş (355 bin 384), Irak (337 bin 106) Suudi Arabistan (331 bin 857), Türkiye (309 bin 790), Pakistan (309 bin 15) ve İtalya (304 bin 323)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (139 bin 883), Hindistan (92 bin 317), Meksika (75 bin 439), İngiltere (41 bin 902), İtalya (35 bin 781), Peru (31 bin 938), Fransa (31 bin 511), İspanya (31 bin 118), İran (25 bin 15), Kolombiya (24 bin 924), Rusya (19 bin 948), Güney Afrika (16 bin 283), Arjantin (14 bin 766), Şili (12 bin 469), Ekvador (11 bin 213) ve Endonezya (10 bin 105)." Son Güncelleme: 25 Eylül 2020 Cuma 06:32
Avustralya'da ölü sayısı 869'a yükseldi. Avustralya'nın Victoria eyaletinde, koronavirüs nedeniyle 8 kişinin daha hayatını kaybetmesiyle toplam can kaybı 869'a yükseldi.. Avustralya’da COVID-19 nedeniyle en fazla can kaybı ve vaka sayısının kaydedildiği Victoria eyaletinin Başbakanı Daniel Andrews, eyaletin başkenti Melbourne'de düzenlediği basın toplantısında, can kayıpları, yeni vakalar ve pazar günü hafifletilmesi planlanan yasaklarla ilgili açıklama yaptı. Son 24 saatteki 12 bin 400’den fazla testin sonucuna göre 14 kişiye daha COVID-19 tanısı konulduğunu belirten Başbakan Andrews, 60 ila 90 yaşlarındaki 5’i erkek toplam 8 kişinin daha hayatını kaybetmesiyle eyaletteki virüs kaynaklı can kaybının 781’e çıktığını söyledi. Belli saatlerde sokağa çıkmak yasak Hastalık belirtisi olanları acilen test yaptırmaya davet eden Başbakan Andrews, virüsün kontrol altına alınabilmesi için test yaptırmanın kritik öneme sahip olduğunu vurguladı. Victoria’daki sıkı tedbirleri, planlandığı gibi 28 Eylül'de hafifleteceklerini hatırlatan Andrews, "Büyük adımlar değil, bazı güvenli adımlar atabileceğimizden çok eminiz. Çok net olmak istiyorum, yol haritası hiçbir zaman 28'inde gerçekten önemli adımlar öngörmedi ancak doğru yoldayız, strateji işe yarıyor" sözlerini kullandı. COVID-19 salgınını durdurmak amacıyla 2 Ağustos’ta ilan edilen eyalet genelindeki "felaket durumu" ve eyaletin başkenti Melbourne'deki olağanüstü hal kapsamında 28 Eylül’e kadar 21.00 ila 05.00 saatlerinde sokağa çıkma yasağı uygulanıyor. Başbakan Andrews, eyaletteki vaka sayısındaki son 14 günlük ortalamanın 28 Eylül’e kadar 30 ila 50'de kalması durumunda, yürürlükteki yasakların hafifletileceğini söylemişti. Can kaybı artıyor Avustralya’nın diğer eyalet ve bölgelerinde COVID-19’dan son günlerde can kaybı yaşanmazken, Victoria eyaletinde dün 2 kişinin ölmesinin ardından bugün de 8 kişi hayatını kaybetti. Ülke genelindeki 869 can kaybından, 781’i Victoria’da yaşanırken, 53’ü Yeni Güney Galler'de, 13’ü Tazmanya'da, 9’u Batı Avustralya'da, 6’sı Queensland'da, 4’ü Güney Avustralya'da, 3’üde Avustralya Başkent Bölgesi'nde kaydedilmişti. Öte yandan Avustralya’da genelinde COVID-19’a yakalanan toplam 26 bin 987 kişiden 24 bin 324’ü sağlığına kavuşurken, 764 aktif vakadan 11’i yoğun bakım ünitesinde olmak üzere 89 kişinin tedavileri çeşitli hastanelerde devam ediyor. Son Güncelleme: 25 Eylül 2020 Cuma 03:04
Filistin'de 2 gün COVID-19 testi yapılamadı. Filistin Sağlık Bakanlığı, malzeme eksikliği nedeniyle koronavirüs testlerini iki gün boyunca yapamadıklarını duyurdu.. Filistin Sağlık Bakanlığı yetkililerinden Usame en-Neccar, Filistin devlet televizyonuna yaptığı açıklamada, "Bakanlığı bağlı laboratuvarlarda, ameliyat olacak hastalar dışındakilere salı ve çarşamba günleri test yapılamadı. Bakanlık COVID-19 testi için gerekli malzeme konusunda büyük eksiklik yaşıyor" dedi. Bakanlığın, daha öncesinde günlük 4 bin test yaptığını, laboratuvarlarda testler durmadan önce bu sayıyı 8 bine çıkardıklarını anlatan Neccar, vakaların son zamanlarda artış gösterdiğine dikkat çekti. Neccar, test malzemesinin Filistin'e girişi konusunda İsrail'in engeller çıkardığını, kontrolü altındaki sınır kapıları ve limanlarda ithal edilen malzemeyi alıkoyduğunu söyledi. İsrail'in engellemeleri nedeniyle kullanılamaz hale geldi Filistin Sağlık Bakanı Mey Keyle de 22 Eylül'de yaptığı açıklamada, Ürdün'ün COVID-19'la mücadele için gönderdiği 100 bin test çubuğunun, İsrail'in sınır kapısında çıkardığı engellemeler sebebiyle kullanılamaz hale geldiğini belirtmişti. Sağlık Bakanlığı, bugün yaptığı açıklamada, COVID-19 nedeniyle 5 kişinin daha vefat ettiğini, 713 kişinin enfekte olduğunu ve 920 kişinin sağlığına kavuştuğunu duyurmuştu. Açıklamada, toplam can kaybının 322'ye, vakaların 47 bin 830'a, iyileşen sayısının da 35 bin 341'e yükseldiği bilgisi paylaşılmıştı. Son Güncelleme: 24 Eylül 2020 Perşembe 23:59
İngiltere'de restoranlar erken kapanmaya başladı. İngiltere Başbakanı Johnson'ın koronavirüs nedeniyle aldığı kararlar kapsamında, ülkedeki bar ve restoranlar saat 22.00'de kapandı.. İngiltere'de COVID-19 salgınıyla mücadele için alınan restoran ve barların saat 22.00'de kapanması uygulamasına başlandı. Bu iş yerlerinin yeni kapanış saatinden önce müşterilerini uyarmaya, çalışanların dışarıdaki masa ve sandalyeleri toplamaya başladığı görüldü. Polis de eğlence mekanlarında denetim yaparak işletmeleri uyardı. Özellikle eğlence mekanlarının kapanmasıyla sokaklar büyük ölçüde boş kaldı. 6 ay sürecek yeni önlemlere uymayan işletmelere 10 bin sterlin para cezası verilecek. Hükümet, özellikle bar ve restoranları hedef alan yeni kısıtlamalarla son aylarda daha çok gençler arasında yayılan koronavirüs vakalarını düşürmeyi amaçlıyor. [Fotoğraf: AA] Düğün törenleri Yeni önlemler kapsamında ayrıca maske takma zorunluluğu perakende mağazaları, taksiler ve konaklama sektörü için de geçerli olacak. Stadyumların 1 Ekim'de kısmen yeniden açılmasına ilişkin planlar hayata geçmeyecek. Düğün törenlerine katılacak kişi sayısı da 30'dan 15'e düşürülecek. Rekor vaka Ülkede 24 Eylül'de 6 bin 634 kişide COVID-19 tespit edilmesiyle salgının başından bu yana görülen en yüksek vaka sayısına ulaşılmıştı. 41 bin 902'yle Avrupa'da en çok ölümün görüldüğü İngiltere'de hükümetin bilim danışmanı Patrick Vallance, 20 Eylül'de yaptığı açıklamada, COVID-19 vakalarının her hafta 2 kat arttığına dikkati çekerek bu şekilde devam etmesi durumunda ekim ortalarında günlük 50 bin vakanın görülebileceği uyarısında bulunmuştu. Son Güncelleme: 25 Eylül 2020 Cuma 01:18
Irak, İran'a uçuşları iki haftalığına durdurdu. Irak Ulaştırma Bakanlığı, COVID-19 nedeniyle İran'a gidiş-dönüş uçak seferlerinin iki haftalığına askıya alındığını açıkladı.. Bakanlıktan yapılan yazılı açıklamada, İran Havacılık Otoritesi'nin sunduğu talep üzerine Irak Hava Yolları'nın İran'a gidiş-dönüş tüm seferlerinin, 25 Eylül- 9 Ekim tarihlerinde askıya alınmasına karar verildiği belirtildi. İran bölgelerinde COVID-19 vakalarının açıklanmasının ardından söz konusu kararın, ülkedeki yerel havalimanlarından İran havalimanlarına direkt yapılan tüm uçuşları kapsadığı ifade edildi. Irak Hava Yolları, İran'a uçuşları Bağdat ve Necef'teki havalimanlarından gerçekleştiriyor. Irak ile İran arasındaki uçuşlar yaklaşık 6 ay aradan sonra 16 Ağustos'ta yeniden başlamıştı. Son Güncelleme: 24 Eylül 2020 Perşembe 20:40
Fransa'da COVID-19 vaka sayısında rekor. Fransa'da yeni tip koronavirüs vaka sayısı, son 24 saatte 16 bin 96 yeni vaka ile salgının başından bu yana en yüksek seviyesine ulaştı. COVID-19'a yakalanan toplam kişi sayısı 497 bin 237'ye yükseldi. Ülkede sokağa çıkma kısıtlaması gündemde.. Fransa Halk Sağlığı Kurumundan yapılan açıklamaya göre, son 24 saatte 52 kişinin daha yeni tip koronavirüs (COVID-19) nedeniyle yaşamını yitirmesiyle can kaybı 31 bin 511'e ulaştı. Ülkede virüs bulaşan kişi sayısı son 24 saatte 16 bin 96 artışla 497 bin 237'ye yükseldi. Bu rakam, salgının başından bu yana kaydedilen en yüksek günlük vaka sayısı oldu. Hastanelerde 1048'i yoğun bakımda olmak üzere 6 bin 31 kişinin tedavisi sürerken, iyileşenlerin sayısı ise 431 artışla 94 bin 413'e yükseldi. COVID-19 testlerinin pozitif çıkma oranı ise yüzde 6,5'e çıktı. Salgın artmaya devam ediyor Ülkede yoğun bakımdaki hasta sayısında yaşanan artışla salgının seyri kötüleşmeye devam ediyor. Diğer yandan, Paris Hastaneler Grubundan yapılan açıklamada, başkentte bu hafta sonundan itibaren ameliyatların yüzde 20'sinin erteleneceği belirtildi. Fransa'da son olarak 19 Eylül'de 13 bin 498 vakayla salgının başlangıcından bu yana en yüksek günlük vaka sayısına ulaşılmıştı. Sokağa çıkma kısıtlaması gündemde Fransa Başbakanı Jean Castex, ülkede yeni tip koronavirüs (COVID-19) salgınının daha da kötüleşmesi halinde sokağa çıkma kısıtlaması getirilebileceğini söyledi. Castex, "France 2" kanalında COVID-19 salgınına ilişkin açıklamalarda bulundu. Ülkede COVID-19'la mücadele kapsamında hastanelerin martta olduğu gibi altyapısının yetersiz kalmaması için alınacak önlemler üzerinde çalıştıklarını ifade eden Castex, hastanelere sağlık personeli istihdam etme konusunda zorluk yaşadıklarını belirtti. Castex, ülke genelinde ve özellikle büyük kentlerde salgının durumunun endişe verici olduğunu söyledi. Fransızların tedbirlere uyması ve sorumluluk bilinciyle hareket etmesi gerektiğini vurgulayan Castex, ülkede salgının durumunun daha da kötüleşmesi halinde sokağa çıkma kısıtlaması getirilebileceğini bildirdi. Castex, salgının seyrine ilişkin değerlendirmede en önemli kriterin yoğun bakımda bulunanların sayısının olduğunu ve bu rakamın yükseldiğini aktardı. Kafelerde COVID-19'a yakalanma ihtimalinin mağazalardan 3 kat daha yüksek olduğunu ifade eden Castex, ülkede kapalı yüzme havuzlarının salgın nedeniyle kapatılacağının belirtti. Castex, bu yaz COVID-19 tedbirlerini uygulama konusunda gevşemenin söz konusu olduğunu söyledi. Başbakan Castex, Adalet Bakanlığının gelecek yılki bütçesinin yüzde 8 artırılacağının bilgisini de paylaştı. Son Güncelleme: 24 Eylül 2020 Perşembe 20:52
İngiltere'de günlük koronavirüs vaka sayısında rekor. İngiltere'de son 24 saatte 6 bin 634 kişide COVID-19 tespit edilmesiyle salgının başından bu yana görülen en yüksek vaka sayısına ulaşıldı. Toplam vaka 416 bin 363'e çıktı.. İngiltere Halk Sağlığı Kurumunun verilerine göre, ülkede virüs nedeniyle hayatını kaybedenlerin sayısı son 24 saatte 40 artarak 41 bin 902'ye ulaştı. Son 24 saatte 6 bin 634 yeni vaka tespit edildi. Bu, salgının başından bu yana görülen en yüksek günlük vaka sayısı oldu. Ülkede 1 Mayıs'ta 6 bin 201 vaka sayısı açıklanmıştı. Toplam vaka sayısı ise 416 bin 363'e yükseldi. Günlük 50 bin vakadan korkuluyor Avrupa'da Kovid-19'dan en çok ölümün olduğu İngiltere'de vaka sayısı ağustostan itibaren yükselişe geçmişti. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, Kovid-19 vakalarının her hafta 2 kat arttığına dikkati çekerek, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulunmuştu. Yeni tedbirler Başbakan Boris Johnson'ın dün açıkladığı, yarından itibaren geçerli olacak yeni önlemler kapsamında tüm bar ve restoranlar sadece masalara hizmet verecek ve saat 22.00'de kapanacak. Perakende mağazaları ve taksiler ile konaklama sektöründeki mekanlarda da maske takmak zorunlu olacak. 28 Eylül'den itibaren düğün törenlerine katılacak kişi sayısı 30'dan 15'e düşürülecek. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Yeni düzenlemeyle bu yasak spor salonlarındaki takım sporları için de geçerli olacak. Stadyumların 1 Ekim'de kısmen açılmasına ilişkin plan da rafa kaldırıldı. Yeni önlemler kapsamında ayrıca, maske takmama veya 6 kişi kuralına uymamanın cezası 2 katı artırılarak 200 sterline çıkarıldı. Hükümet, bu konuda askerden destek alma seçeneğini de masada tutuyor. Başbakan Johnson, bu kısıtlamaların 6 ay süreyle geçerli olabileceğini söylemişti. Son Güncelleme: 24 Eylül 2020 Perşembe 17:57
Dünyanın koronavirüs tablosunda son durum. Yeni tip koronavirüs (COVID-19) salgını etkisini sürdürüyor. İşte ülkelerin koronavirüs vakaları ve ölümlerine ilişkin paylaştığı son rakamlar.... Dünya genelinde virüs nedeniyle 982 binden fazla kişi yaşamını yitirdi, salgınında vaka sayısı da 32 milyonu geçti. ABD'de COVID-19 kaynaklı can kaybı 206 bini geçti İtalya, COVID-19 salgınında 1786 yeni vaka açıkladı İtalya Sağlık Bakanlığının günlük açıkladığı verilere göre, son 24 saatte 1786 kişiye COVID-19 tanısı konuldu. Bugünkü sayı, son 6 günün en yüksek düzeyi oldu. Böylece salgın başından bu yana virüs kapan kişi sayısı toplam 304 bin 323'e ulaştı. Aktif COVID-19 hasta sayısı 46 bin 780’e çıkarken, yoğun bakımda tedavi görenlerin sayısı 246'ya yükseldi. Hayatını kaybedenlerin sayısı son 24 saatte 23 artarak, 35 bin 781'e çıktı.İyileşenlerin sayısı ise 1097 artarak, 221 bin 762 oldu. Campania’da maske takma zorunluluğu Bu arada, ülkede bugün 5 bölgede daha yaklaşık 2 milyon öğrenci için daha ders zili çaldı. 14 Eylül’de de 12 bölgede 5,6 milyon öğrenci ders başı yapmıştı. Okulların açıldığı 5 bölgeden biri olan Campania’da dışarıda da maske takma zorunluluğu getirildi. Diğer yandan, Başbakan Giuseppe Conte, La Stampa gazetesine verdiği demeçte, ülkesinde şu an genel bir karantinayı ya da kapanmayı ihtimal dahilinde görmediğini ancak ihtiyaç halinde belirli noktaları iyi şekilde kapatmayı düşünebileceklerini ifade etti. Conte ayrıca, İngiliz gazetesi Financial Times’ın İtalya’nın pandemideki yeni acil durumu diğer Avrupa ülkelerine göre başarıyla idare ettiğini belirtmesinden gurur duyduğunu dile getirdi. Avrasya ülkelerinde COVID-19 vakaları artıyor Moldova Sağlık, Çalışma ve Sosyal Koruma Bakanlığından yapılan açıklamada, son 24 saatte 721 kişide tespit edilmesiyle COVID-19 vaka sayısının 48 bin 953’e yükseldiği kaydedildi. Açıklamada, COVID-19 kaynaklı ölümlerin ise 8 artarak 1252, iyileşen sayısının 572 atarak 36 bin 643’e ulaştığı belirtildi. Ülkede, 11 bin 58 COVID-19 hastasının tedavisi sürüyor, 25 binden fazla kişi gözetimde tutuluyor. Moldova'ya bağlı Gagauz Özerk Yeri'nde ise toplam COVID-19 vaka sayısı 20 artarak 2 bin 119’a çıktı. Sağlık alanında ilan edilen olağanüstü halin 30 Eylül’e kadar uzatıldığı ülkede, nisan ayında 100'ün altında seyreden günlük vaka sayısı, mayıs sonunda 200'ü geçmiş, haziranın ortasında 500’e yaklaşmış, haziranın sonuna doğru ise düşüşe geçmişti. Temmuzun ortasında tekrar yükselmeye başlayan günlük vaka sayısı, dün 786 vakanın tespit edilmesiyle en yüksek günlük vaka görülmüştü. Belarus Belarus Sağlık Bakanlığından yapılan açıklamaya göre, son 24 saatte COVID-19 vaka sayısı 294 artarak 76 bin 651’e, ölenlerin sayısı 6 artışla 802’ye çıktı. Virüse yakalanan 169 kişi sağlığına kavuştu ve böylece iyileşen sayısı 73 bin 733’e ulaştı. Ülkede 2 bin 116 COVID-19 hastasının tedavisi sürüyor. Nisan sonunda 900’ün üzerine çıkan günlük vaka sayısı, mayısta bine yaklaşmış, haziranda düşüşe geçerek, ağustosta 100’ün altına inmişti. Eylül başında yeniden yükselmeye başlayan günlük vaka sayısı, geçen haftadan beri 200’ün üzerinde seyrediyor. Azerbaycan Azerbaycan Bakanlar Kuruluna bağlı COVID-19 Karargahı'ndan yapılan açıklamaya göre, son 24 saatte 162 kişide daha COVID-19 tespit edildi ve toplam vaka sayısı 39 bin 686'ya yükseldi. Sağlığına kavuşanların sayısı 133 artarak 37 bin 255'e ulaştı. Salgın nedeniyle yaşamını yitirenlerin sayısı 1 artarak 581 oldu. Bugüne kadar 1 milyon 80 bin 873 testin yapıldığı Azerbaycan'da 1850 kişinin tedavisi sürüyor. Ülkede günlük vaka sayısı son ayda 200'ün altında seyrediyor. Tacikistan Tacikistan Sağlık ve Sosyal Koruma Bakanlığından yapılan açıklamaya göre, son 24 saatte ülkede vaka sayısı 45 artarak 9 bin 520'ye çıktı. Son 24 saatte taburcu edilenlerin sayısı 52 artarak 8 bin 296'ya yükseldi. COVID-19 kaynaklı 74 ölümün gerçekleştiği ülkede 1150 kişinin tedavisi sürüyor. Gürcistan Gürcistan Başbakanlığından yapılan açıklamaya göre, COVID-19’dan ölenlerin sayısı 1 artarak 26’ya çıktı. Bugün ülkedeki günlük vaka sayısı 259 artışla rekor kırarak, 4 bin 440'a ulaştı. Ülkede 5 bin 584 kişinin karantinada, 836 kişinin de hastanelerde gözetim altında tutulduğu ülkede son günlerde salgına en çok Acara bölgesinde rastlanıyor. Hükümetin kararıyla yarından itibaren söz konusu bölgede toplu taşıma araçların kullanılması yasaklanacak, restoranlar yerel saatle 22.00’ye kadar açık kalacak. Başkent Tiflis, Kutaisi, Rustavi ve Zugdidi kentlerinde ise 1 Ekim’den itibaren birinci sınıftan beşinci sınıfa kadar öğrencilerin eğitimlerini okullarda sürdüreceği, diğer sınıflar için uzaktan eğitimin devam edeceği kararlaştırıldı. Gürcistan'da mart ve nisanda 40'ın altında görülen günlük vaka sayısı, mayıs ve haziranda 20'nin, temmuzda 10'un altına inmiş, ağustos sonunda ise hızlı şekilde artmaya başlamıştı. Ukrayna Ukrayna Devlet Başkanı Vladimir Zelenskiy, ülkesinde salgının ikinci dalgasının gerçekleştiğini belirtti. Zelenskiy, Bratislava'daki basın açıklamasında, ilk dalga sırasında 40 milyon kişide günde 100 ile 300 kişide virüs tespit edildiğini aktararak, "Bugün ise her gün 3 bin vakamız var. Maalesef, bu durum Ukrayna'da ikinci dalga demektir." ifadelerini kullandı. Ukrayna'da son 24 saatte 3 bin 372 kişide virüsün görülmesiyle vaka sayısının 188 bin 106'ya çıktığı bildirilmişti. Ölü sayısının ise 52 artışla 3 bin 757 olduğu, iyileşen sayısının 1788 artarak 83 bin 458'e ulaştığı açıklanmıştı. Peru, Kolombiya ve Ekvador'da COVID-19 kaynaklı ölümler artıyor Peru Sağlık Bakanlığının açıklamasına göre, ülkede son 24 saatte COVID-19 nedeniyle 98 kişinin yaşamını yitirmesiyle ülkede virüs kaynaklı can kaybı 31 bin 870'e çıktı. Ülkede COVID-19 vaka sayısı 6 bin 149 artışla 782 bin 695'e, iyileşenlerin sayısı da 636 bin 489'a ulaştı. Kolombiya Sağlık Bakanlığından yapılan açıklamaya göre, ülkede COVID-19 nedeniyle son 24 saatte 176 kişi hayatını kaybetti ve virüs nedeniyle ölenlerin sayısı 24 bin 746'ya yükseldi. Vaka sayısının 7 bin 102 artarak 777 bin 537'ye çıktığı ülkede, iyileşenlerin sayısı 11 bin 476 artışla 662 bin 277 oldu. Ekvador basınında çıkan haberlere göre, ülkede son 24 saatte COVID-19'dan ölenlerin sayısı 45 artarak 11 bin 171'e, vaka sayısı ise 2 bin 249 artışla 129 bin 892'ye ulaştı. Ülkede, COVID-19 tespit edilmesinin ardından sağlığına kavuşanların sayısı 102 bin 852 olarak açıklandı. Libya, Bahreyn ve Ürdün'de COVID-19'dan ölümler arttı Libya'da hükümete bağlı Hastalıklarla Mücadele Ulusal Merkezinden yapılan yazılı açıklamada, COVID-19 nedeniyle 5 kişinin daha hayatını kaybettiği, 535 yeni vaka tespit edildiği ve 412 kişinin iyileştiği aktarıldı. Açıklamada, toplam can kaybının 474'e, vaka sayısının 30 bin 632'ye, iyileşen sayısının da 16 bin 842'ye çıktığı belirtildi. Bahreyn Bahreyn Sağlık Bakanlığından yapılan yazılı açıklamada, virüs nedeniyle 2 kişinin yaşamını yitirdiği, 612 kişinin enfekte olduğu ve 750 hastanın iyileştiği belirtildi. Toplam can kaybının 231'e, vakaların da 67 bin 14'e yükseldiği kaydedilen açıklamada, iyileşenlerin sayısının ise 60 bin 117'ye ulaştığı aktarıldı. Ürdün Ürdün Sağlık Bakanlığından yapılan yazılı açıklamada, COVID-19 nedeniyle 1 kişinin daha vefat ettiği, 549 kişide virüs tespit edildiği, 125 kişinin iyileştiği aktarıldı. Ülkedeki toplam can kaybının 36'ya, vaka sayısının 6 bin 591'e yükseldiği kaydedilen açıklamada, iyileşen sayısının 3 bin 937'ye ulaştığı belirtildi. İspanya'da COVID-19'da toplam vaka sayısı 700 bini geçti İspanya Sağlık Bakanlığı, dün 693 bin 556 olarak açıkladığı toplam vaka sayısını bugün 10 bin 653 artışla 704 bin 209 olarak güncelledi. Son 7 günde COVID-19'dan 500 kişinin hayatını kaybettiği ve salgından ölenlerin toplam sayısının 31 bin 118'e çıktığı kaydedildi. Ülkedeki yeni vakaların yaklaşık 3'te 1'i, serbest dolaşıma kısmi kısıtlamalar getiren başkent Madrid'de görülürken, yerel yönetimin talebiyle pazartesi gününden itibaren denetim çalışmalarına askerlerin de destek vereceği aktarıldı. Madrid özerk hükümeti, salgının gelişimiyle ilgili bölgedeki durumu tekrar gözden geçirerek yarın bazı ek tedbirler açıklayacağını duyurdu. Portekiz'deki durum Portekiz Sağlık Bakanlığı COVID-19'dan son 24 saatte 3 kişinin hayatını kaybettiğini ve 691 yeni vaka tespit edildiğini duyurdu. Ülkede salgının başlangıcından bu yana hayatını kaybedenlerin sayısı 1931 olurken, vaka sayısı da 71 bin 156'ya çıktı. Diğer yandan Portekiz'deki sol hükümet, koronavirüsün ekonomideki etkilerini hafifletmek için bireysel ve şirket kredi moratoryumunu 31 Eylül 2021'e kadar uzattı. İngiltere'de son 24 saatte 6 bin 634 COVID-19 vakası görüldü İngiltere Halk Sağlığı Kurumunun verilerine göre, ülkede virüs nedeniyle hayatını kaybedenlerin sayısı son 24 saatte 40 artarak 41 bin 902'ye ulaştı. Son 24 saatte 6 bin 634 yeni vaka tespit edildi. Bu, salgının başından bu yana görülen en yüksek günlük vaka sayısı oldu. Ülkede 1 Mayıs'ta 6 bin 201 vaka sayısı açıklanmıştı. Toplam vaka sayısı ise 416 bin 363'e yükseldi. Günlük 50 bin vakadan korkuluyor Avrupa'da COVID-19'dan en çok ölümün olduğu İngiltere'de vaka sayısı ağustostan itibaren yükselişe geçmişti. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, COVID-19 vakalarının her hafta 2 kat arttığına dikkati çekerek, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulunmuştu. Yeni tedbirler Başbakan Boris Johnson'ın dün açıkladığı, yarından itibaren geçerli olacak yeni önlemler kapsamında tüm bar ve restoranlar sadece masalara hizmet verecek ve saat 22.00'de kapanacak. Perakende mağazaları ve taksiler ile konaklama sektöründeki mekanlarda da maske takmak zorunlu olacak. 28 Eylül'den itibaren düğün törenlerine katılacak kişi sayısı 30'dan 15'e düşürülecek. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Yeni düzenlemeyle bu yasak spor salonlarındaki takım sporları için de geçerli olacak. Stadyumların 1 Ekim'de kısmen açılmasına ilişkin plan da rafa kaldırıldı. Yeni önlemler kapsamında ayrıca, maske takmama veya 6 kişi kuralına uymamanın cezası 2 katı artırılarak 200 sterline çıkarıldı. Hükümet, bu konuda askerden destek alma seçeneğini de masada tutuyor. Başbakan Johnson, bu kısıtlamaların 6 ay süreyle geçerli olabileceğini söylemişti. Fas, Cezayir ve Lübnan'da COVID-19 kaynaklı can kayıpları arttı Fas Sağlık Bakanlığından yapılan yazılı açıklamada, COVID-19 nedeniyle son 24 saatte 38 kişinin daha yaşamını yitirdiği, 2 bin 356 kişide virüs tespit edildiği ve 1942 kişinin sağlığına kavuştuğu belirtildi. Ülkede toplam can kaybının 1956'ya, toplam vaka sayısının ise 110 bin 99'a çıktığı kaydedilen açıklamada, sağlığına kavuşan toplam hasta sayısının 90 bin 186 olduğu ifade edildi. Cezayir Cezayir Sağlık Bakanlığından yapılan yazılı açıklamada, COVID-19 nedeniyle 5 kişinin daha hayatını kaybettiği, 179 kişinin enfekte olduğu bildirildi. Açıklamada, ülkedeki toplam can kaybının 1703'e, vaka sayısının 50 bin 579'a çıktığı, 35 bin 544 kişinin de sağlığına kavuştuğu aktarıldı. Lübnan Lübnan Sağlık Bakanlığından yapılan yazılı açıklamaya göre, ülkede COVID-19 nedeniyle 1 kişi daha vefat etti ve 1027 yeni vaka tespit edildi. Son verilerle ülkedeki COVID-19 kaynaklı can kaybı 329'a, vaka sayısı 32 bin 805'e yükselirken, 14 bin 85 kişi sağlığına kavuştu. Katar Katar Sağlık Bakanlığından yapılan yazılı açıklamada, 250 kişinin enfekte olduğu, 257 kişinin iyileştiği belirtildi. Açıklamada, son verilerle vaka sayısının 124 bin 425'e, iyileşen hasta sayısının ise 121 bin 263'e yükseldiği aktarıldı. Katar'da bugüne kadar 212 kişi COVID-19 nedeniyle yaşamını yitirdi. Latin Amerika ülkelerinde COVID-19'dan ölümler artıyor Bölge basınındaki haberlere göre, Arjantin'de son 24 saatte COVID-19 nedeniyle yaşamını yitirenlerin sayısı 424 artarak 14 bin 376'ya, vaka sayısı da 12 bin 625 artışla 664 bin 799'a yükseldi. Sağlığına kavuşanların sayısı ise 525 bin 486 oldu. Şili'de ölü sayısı 12 bin 469'a yükseldi Şili'de COVID-19 nedeniyle hayatını kaybedenlerin sayısı 124 artışla 12 bin 469'a, vaka sayısı 1731 artarak 451 bin 634'e çıktı. Bolivya'da ölü sayısı 7 bin 731'e çıktı Bolivya'da COVID-19 nedeniyle son 24 saatte 38 kişinin yaşamını yitirmesiyle can kaybı sayısı 7 bin 731'e, vaka sayısı da 537 artışla 131 bin 990'na ulaştı. Ülkede COVID-19'dan iyileşenlerin sayısı da 91 bin 556 olarak açıklandı. Fransa'da günlük vaka sayısında rekor Fransa Halk Sağlığı Kurumundan yapılan açıklamaya göre, son 24 saatte 52 kişinin daha yeni tip koronavirüs (COVID-19) nedeniyle yaşamını yitirmesiyle can kaybı 31 bin 511'e ulaştı. Ülkede virüs bulaşan kişi sayısı son 24 saatte 16 bin 96 artışla 497 bin 237'ye yükseldi. Bu rakam, salgının başından bu yana kaydedilen en yüksek günlük vaka sayısı oldu. Hastanelerde 1048'i yoğun bakımda olmak üzere 6 bin 31 kişinin tedavisi sürerken, iyileşenlerin sayısı ise 431 artışla 94 bin 413'e yükseldi. COVID-19 testlerinin pozitif çıkma oranı ise yüzde 6,5'e çıktı. Salgın artmaya devam ediyor Ülkede yoğun bakımdaki hasta sayısında yaşanan artışla salgının seyri kötüleşmeye devam ediyor. Diğer yandan, Paris Hastaneler Grubundan yapılan açıklamada, başkentte bu hafta sonundan itibaren ameliyatların yüzde 20'sinin erteleneceği belirtildi. Fransa'da son olarak 19 Eylül'de 13 bin 498 vakayla salgının başlangıcından bu yana en yüksek günlük vaka sayısına ulaşılmıştı. İsrail’de koronavirüsten en yüksek ölü sayısı kaydedildi İsrail Sağlık Bakanlığından yapılan yazılı açıklamada, bugün COVID-19’dan 59 kişinin yaşamını yitirdiği, bunun şubat ayından bu yana kaydedilen en yüksek sayı olduğu vurgulandı. Ülkede böylece COVID-19 kaynaklı can kaybının 1376'ya ulaştığı, 6 bin 499 kişide daha COVID-19 tespit edilmesiyle toplam vaka sayısının ise 209 bin 635'e çıktığı kaydedildi. Hastalardan 685’inin durumunun ağır olduğu, 148 bin 417 kişinin ise iyileştiği aktarıldı. Salgında ikinci dalganın etkili olduğu İsrail'de, günlük vaka sayılarındaki artış dikkati çekiyor. İsrail yönetimi, COVID-19 vakalarındaki sert yükseliş nedeniyle 18 Eylül'den başlayarak 3 haftalığına karantina kararı almıştı. Son Güncelleme: 24 Eylül 2020 Perşembe 19:52
İngiltere'de sağlık çalışanları COVID-19 testi yetersizliğinden işlerine gidemiyor. İngiltere'de düzenli test olmaları gereken sağlık çalışanlarının yeni tip koronavirüs (COVID-19) testi yetersizliği nedeniyle işlerine gidemiyor.. Guardian gazetesinin haberine göre, İngiltere Aile Hekimleri Birliği (RCGP) tarafından hükümetin COVID-19 Test ve İzleme Sisteminin sorumlusu Dido Harding'e yollanan mektupta, düzenli test olmaları gereken sağlık çalışanlarının yaşadığı test krizinin sonlandırılması istendi. Mektupta, sağlık çalışanlarının test sıkıntısı nedeniyle işlerine dönemediği bilgisi paylaşılarak, bu nedenle COVID-19'la mücadelenin de önemli bir parçası olan mevsimsel grip aşısı çalışmalarının zarar göreceği uyarısı yapıldı. Okulların ve bazı işyerlerinin yeniden açılmasıyla aile hekimleriyle randevuların arttığına dikkat çekilen mektupta, sağlık çalışanları eve kapanmak zorunda kaldığı için hastaların bakımının da olumsuz etkilendiği belirtildi. Test krizi İngiliz medyasında, COVID-19 testi yaptırmak için insanların haftalarca bekletildiği ileri sürülmüştü. Basındaki haberlerde, insanların şehir merkezlerine yüzlerce kilometre uzaktaki test ve izleme merkezlerine gitmek zorunda kaldığı ve test sonuçlarının da zamanında teslim edilmediği iddiaları yer almıştı. Sağlık Bakanı Matt Hancock iddialar üzerine, ülkede kişi başına düşen test oranının diğer Avrupa ülkelerinden daha yüksek olduğu, hükümetin bazı çalışanlar için testleri öncelikli hale getirmeye odaklandığı açıklamasını yapmıştı. Son Güncelleme: 24 Eylül 2020 Perşembe 15:17
Suudi Arabistan'da 30 kişi daha koronavirüsten öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 30 artarak 4 bin 599'a yükseldi.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 30 kişi yaşamını yitirdi ve 498 yeni vaka tespit edildi. Son verilerle virüs kaynaklı can kaybı 4 bin 599'a, vaka sayısı ise 331 bin 857'ye çıktı. Ülkede sağlığına kavuşan hasta sayısı da 1007 artarak 314 bin 793'e ulaştı. Son Güncelleme: 24 Eylül 2020 Perşembe 14:52
Irak'ta 45 kişi daha koronavirüsten öldü. Irak'ta yeni tip koronavirüs (COVID-19) nedeniyle hayatını kaybedenlerin sayısı 45 artarak 8 bin 799'a yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 45 kişi daha yaşamını yitirdi ve 4 bin 471 yeni vaka tespit edildi. Son verilerle COVID-19 kaynaklı can kaybı 8 bin 799'a, vaka sayısı da 337 bin 106'ya çıktı. Sağlığına kavuşan hasta sayısı ise 3 bin 773 artışla 268 bin 761'e ulaştı. Son Güncelleme: 24 Eylül 2020 Perşembe 14:37
Arap ülkelerinde COVID-19 vaka ve ölümleri artıyor. Yeni tip koronavirüs kaynaklı can kayıpları Umman'da 885'e, Tunus'ta 180'e, Filistin'de 322'ye, Kuveyt'te 592'ye, Birleşik Arap Emirlikleri'nde (BAE) 407'ye yükseldi.. Umman Sağlık Bakanlığından yapılan yazılı açıklamaya göre, ülkede COVID-19 nedeniyle 10 kişi daha öldü, 568 yeni vaka tespit edildi ve 283 kişi iyileşti. Böylece virüs kaynaklı can kaybının 885'e, vaka sayısının 95 bin 907'ye yükseldiği ülkede, iyileşen hasta sayısı ise 86 bin 765 oldu. Tunus Tunus Sağlık Bakanlığından yapılan yazılı açıklamaya göre, ülkede virüs nedeniyle 6 kişi daha yaşamını yitirdi ve 826 yeni vaka kaydedildi. Böylece Tunus'taki toplam can kaybı 180, vaka sayısı da 13 bin 305 oldu. Filistin Filistin Sağlık Bakanlığı COVID-19'dan 5 kişinin daha hayatını kaybettiğini, 713 kişinin enfekte olduğunu ve 920 kişinin sağlığına kavuştuğunu duyurdu. Son verilerle can kayıplarının 322'ye, vaka sayısının 47 bin 830'a, iyileşen sayısının da 35 bin 341'e yükseldiği bilgisi paylaşıldı. Kuveyt Kuveyt Sağlık Bakanlığı da COVID-19 nedeniyle son 24 saatte 2 kişinin daha yaşamını yitirdiğini, 552 kişide virüs tespit edildiğini ve 620 kişinin sağlığına kavuştuğunu açıkladı. Ülkede toplam can kaybının 592'ye, toplam vaka sayısının ise 101 bin 851'e çıktığı kaydedilen açıklamada, sağlığına kavuşan hasta sayısının ise 92 bin 961 olduğu ifade edildi. BAE BAE Sağlık Bakanlığından yapılan açıklamaya göre, COVID-19 nedeniyle 1 kişi daha yaşamını yitirdi, 1002 kişide virüs tespit edildi. Ülkede toplam can kaybı 407'ye, vaka sayısı ise 88 bin 532'ye çıktı. Sağlığına kavuşan hasta sayısı da 942 artarak 77 bin 937 oldu. Son Güncelleme: 24 Eylül 2020 Perşembe 14:30
İsrail’de Netanyahu karşıtı gösterilerin sınırlandırılması kararı protesto edildi. İsrail’de yüzlerce kişi, yeni tip koronavirüs (COVID-19) nedeniyle alınan karantina kararını gerekçe göstererek Başbakan Binyamin Netanyahu karşıtı gösterilere getirilen kısıtlama kararını protesto etti.. Batı Kudüs’teki İsrail Meclisi önünde düzenlenen gösteriye yüzlerce kişi katıldı. Karantina kararı gerekçe gösterilerek Netanyahu karşıtı gösterilerin sınırlandırılmasını protesto eden göstericiler, Meclis önündeki yolu zaman zaman trafiğe kapattı. “Protesto hakkımızı elimizden alamazsınız”, “Oyun bitti” yazılı pankartlar taşıyan göstericiler, Netanyahu’yu istifaya çağıran sloganlar attı. Yoldan geçen bazı Netanyahu taraftarları ile göstericiler arasında zaman zaman gerginlik yaşansa da polis müdahalesi sonucu ciddi bir olay yaşanmadı. İsrail kabinesi, bu sabah 18 Eylül’de getirilen karantina önlemlerini sıkılaştırmış ve Netanyahu karşıtı gösterilere katılacak kişi sayısını en fazla 2 bin ile sınırlandırmıştı. İsrail’de 3 aydan uzun süredir COVID-19 salgınını kötü yönetmesi ve hakkındaki yolsuzluk davası nedeniyle Netanyahu’nun istifası için gösteriler düzenleniyor. Son Güncelleme: 24 Eylül 2020 Perşembe 14:20
ABD'de COVID-19 kaynaklı can kaybı 206 bini geçti. ABD'de, yeni tip koronavirüs (COVID-19) salgınında hayatını kaybedenlerin sayısı son 24 saatte 1113 artarak 206 bin 616'ya çıktı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 43 bin 157 artışla 7 milyon 141 bin 923'e ulaştı. Virüs nedeniyle yaşamını yitirenlerin sayısı ise 1113 artarak 206 bin 616'ya yükseldi. Ülkede iyileşenlerin sayısı 4 milyon 400 bini geçerken, yapılan test sayısı ise 100 milyon 588 bini aştı. 22 eyalette vakalarda artış ABD medyasına yansıyan haberlerde, ülkenin orta batı eyaletlerinde bir hafta öncesine göre günlük COVID-19 vaka sayısında yüzde 16 artış yaşandığı kaydedildi. Özellikle Arizona, Colorado, Minnesota, Montana, Teksas, Utah ve Wyoming eyaletlerinde günlük vaka artışının son bir haftada yüzde 60’lara kadar çıktığı vurgulandı. Günlük ortalama 43 bin vakanın görüldüğü ABD’de, son bir haftada COVID-19 testlerinde yüzde 22 artış olduğu, buna göre ülke genelinde günlük 860 bin civarında test yapıldığına dikkat çekildi. Sağlık yetkilileri, vaka sayısındaki ani artışları dayandırabilecekleri özel bir durum olmadığını belirtti. Virüsün kış aylarında daha da artacağı uyarısı Uzmanlar, yaklaşan kış mevsimi nedeniyle soğuk havaların, virüsün daha fazla yayılmasına neden olacağı konusunda uyardı. Washington Üniversitesi Sağlık Ölçümleri ve Değerlendirme Enstitüsü'nden araştırmacılar, 1 Ocak'a kadar toplam 378 binden fazla Amerikalının COVID-19'dan hayatını kaybedeceği tahmininde bulunuyor. CNN’e konuşan salgın hastalıkları uzmanı Dr. Jeanne Marrazzo, "Sonuç olarak, politik çizginin hangi tarafında olduğunuz önemli değil, rakamlar ortada, onlarla tartışamazsınız ve doğru yönde gitmiyorlar" ifadelerini kullandı. ABD Ulusal Alerji ve Bulaşıcı Hastalıklar Enstitüsü Direktörü Dr. Anthony Fauci de kış dönemine girmeden ülkedeki günlük vaka sayısının 10 binin altında olması gerektiğini belirtmişti. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 5 milyon 751 bin 510 vakayla Hindistan ve 4 milyon 627 bin 780 vakayla Brezilya izliyor. ABD genelinde 796 bin 830 vakayla California listenin başında bulunurken, bu eyaleti 755 bin 943 vakayla Texas ve 690 bin 499 vakayla Florida takip ediyor. Ölü sayısında ise New York eyaleti 33 bin 188 can kaybıyla ilk sırada yer alıyor. Son Güncelleme: 24 Eylül 2020 Perşembe 15:59
Umman'da uçuşlar ekimde yeniden başlıyor. Umman, yeni tip koronavirüs (COVID-19) tedbirleri kapsamında mart sonunda durdurulan uçuşların ekimde tekrar başlatılacağını duyurdu.. Umman resmi ajansı ONA'nın haberine göre, uçak seferlerinin yeniden başlatılmasıyla ilgili açıklamayı Umman Ulaştırma Bakanı Said bin Hamud el-Maveli yaptı. Bakan Maveli, "Ekim ayının başında uluslararası uçuşlar tekrar başlayacak. Ayrıca, başkent Muskat ile Selale şehirleri arasında iç hat uçuşlarına da izin verilecek." dedi. Umman yönetimi COVID-19 önlemleri kapsamında 24 Mart'ta tüm iç ve dış hat seferlerinin durdurulduğunu duyurmuştu. Son Güncelleme: 24 Eylül 2020 Perşembe 12:35
Gazze’de COVID-19 test kapasitesi yarıya düştü. Gazze Şeridi’ndeki Filistin Sağlık Bakanlığı, yeni tip koronavirüs (COVID-19) testleri yapan merkez laboratuvarın test kapasitesinin yarıya düştüğünü duyurdu.. Bakanlıktan yapılan açıklamada, Katar'dan gelen test cihazının, operasyonel gereçlerin eksikliği sebebiyle çalışmasının durduğu ve laboratuvarda şu an işlerin sadece temel cihazla yürütüldüğü belirtildi. Açıklamada laboratuvarın malzeme eksikliğinin tehlikeli bir noktaya ulaştığı ve testlerin yüzde 50 oranında düştüğü kaydedildi. "Laboratuvarın çalışma kapasitesinin düşmesi, test, temaslı kontrolü ve virüsün yayılmasını önlemek için verilen tüm çabaları etkileyecektir." ifadesine yer verilen açıklamada, yetkililere, laboratuvardaki çalışmalar tamamen durmadan gerekli önlemleri alma çağrısı yapıldı. Katar Gazze'yi Yeniden İmar Komitesi, Katar Kalkınma Fonu iş birliğiyle eylül ayının başında Gazze'ye koronavirüs vakalarının tespit edilebilmesi için medikal cihaz göndermişti. Sokağa çıkma yasağına rağmen virüs hızla yayılıyor Gazze'de karantina merkezlerinin dışında ilk COVID-19 vakasının tespit edilmesinin ardından 24 Ağustos'ta başlayan sokağa çıkma yasağı devam ediyor. Yasağa rağmen Gazze'deki yerleşim bölgelerinde COVID-19 vakalarında hızlı artış dikkati çekiyor. İsrail'in 2006'dan bu yana abluka altında tuttuğu Gazze Şeridi'nde aktif vaka sayısının daha da artması durumunda bölgedeki hastanelerin yetersiz kalmasından endişe ediliyor. Son Güncelleme: 24 Eylül 2020 Perşembe 12:32
Granadalı Müslümanlar, Endülüs İslam kültürünü korumak için yardım bekliyor. İspanya'nın güneyindeki Endülüs bölgesinin önemli kentlerinden Granada'da yaşayan Müslüman toplumu, koronavirüs salgınının neden olduğu sorunları hafifletebilmek ve İslami faaliyet alanlarını koruyup genişletebilmek için yardım talep ediyor.. Granada'nın Atarfe ilçesinde 2011 yılından bu yana Endülüs İslam kültürüyle bağlantılı faaliyetler yapan Vega Mescidi bu zamana kadar bölgede yaşayan veya turistik amaçlı gelen Müslümanlara yönelik verdiği sosyal hizmet ve dayanışmanın devamı için yardım kampanyası başlattı. Vega Mescidi'nin yöneticisi Shuaib Sanchez, COVID-19'dan dolayı aktivitelerine ara vermek zorunda kaldıklarını, bağışlarla ayakta kaldıklarını ve mescit olarak kullandıkları evin kalan 150 bin euroluk borcunu ödemek için yardım kampanyası başlattıklarını söyledi. [Fotoğraf: AA] İspanya içinde başlattıkları ilk kampanyanın etkili olmadığını ve seslerini duyurmak için bir video çekerek uluslararası çapta finans desteği istediklerini kaydeden Sanchez, "Kalan 150 bin euroluk borcumuzu 50'şer bin euro taksitle Ekim 2020, Nisan 2021 ve Ekim 2021 dönemlerinde ödememiz gerekiyor. Kaynaklarımızın yetersiz olmasından ve COVID-19'un yarattığı genel durumdan dolayı yardım istemek zorunda kaldık." dedi. "Türkiye'den çok önemli yardımlar gelmeye başladı" Son bir haftada Türkiye başta olmak üzere Belçika ve İngiltere'den yardımlar gelmekte olduğunu anlatan Sanchez, "Bizim inisiyatifimiz dışında gelişerek Türkiye'den çok önemli yardımlar gelmeye başladı. Türkiye'den gelen destek bizi çok şaşırttı ve sevindirdi. Şu ana kadar 21 bin euro topladık ve inşallah ekim ayına kadar ilk ödememizi yapabilecek duruma geleceğiz." şeklinde konuştu. [Fotoğraf: AA] Hem ibadet hem de sosyal ve kültürel faaliyetler için kullandıkları 800 metrekarelik bir alana sahip olduklarını dile getiren Sanchez, "Endülüs ve özellikle Granada Müslümanlar için çok önemli bir yer. Bizler, 1970'lerde kurulan buradaki Müslüman toplumunun 3'üncü kuşağıyız. Endülüs İslam kültürünü en iyi şekilde yaymak için çalışıyoruz." ifadelerini kullandı. Granada Cami Vakfının Başkanı Umar del Pozo da kentteki en önemli cami olan Granada Ulu Cami'nin yanı sıra Müslümanlara en iyi hizmeti verebilmek için yapım çalışmalarını yürüttükleri medreseye destek istediklerini söyledi. Del Pozo, Türkiye ile her zaman çok yakın ilişkide olduklarını belirterek, ramazan ayında yapılan yardımlardan dolayı TİKA'ya ve Türkiye'ye teşekkürlerini iletti. Endülüs İslam döneminde (711-1492) İspanya'daki son İslam toprağı olan Granada'da yaklaşık 36 bin Müslüman yaşarken, kent genelinde Ulu Cami dışında 16 mescit bulunuyor. Son Güncelleme: 24 Eylül 2020 Perşembe 10:53
Irak'ta COVID-19 nedeniyle uygulanan sokağa çıkma yasağı kaldırıldı. Irak’ta yeni tip koronavirüsten (COVID-19) dolayı uygulanan sokağa çıkma yasağı sona erdi.. Irak hükümetine bağlı kriz masası tarafından yapılan açıklamada, akşam 22.00 ile sabah 05.00 saatleri arasında uygulanan sokağa çıkma yasağının kaldırılması kararı alındığı belirtildi. Irak'ta COVID-19 salgınında günlük vaka sayısı 4 binlerde seyrediyor. Son Güncelleme: 24 Eylül 2020 Perşembe 09:55
İsrail karantina tedbirlerini artırıyor. İsrail yönetimi, yeni tip koronavirüs (COVID-19) salgınında günlük vakalardaki sert yükselişin devam etmesi nedeniyle 18 Eylül'de başlattığı yumuşatılmış karantina önlemlerini sıkılaştırma kararı aldı.. İsrail'de COVID-19 günlük vaka sayısındaki yükseliş devam ederken hükümet, geçen hafta başlayan karantina uygulamasındaki bazı kuralları sertleştirdi. Kabinenin bu sabah erken saatlerde aldığı karar doğrultusunda yarın 14.00'ten itibaren "hayati" olmayan tüm işletmeler ve fabrikalar kapatılacak. Sinagogların en fazla 10 kişinin içeride olması şartıyla açık kalması kararlaştırılırken, toplu ulaşım büyük ölçüde durdurulacak. Bu kapsamda halkın, evlerinden 1 kilometreden fazla uzaklaşması yasaklandı. Şehirlerin giriş ve çıkışlarındaki yollarda görev yapacak polisler sayesinde gerekli durumlar dışında yaşadıkları bölgenin dışına çıkmak isteyenler engellenecek. Netanyahu karşıtı protestoya katılımcı sınırlaması getirildi Alınan karar doğrultusunda, 3 ayı aşkın süredir devam eden Başbakan Binyamin Netanyahu karşıtı gösterilere de katılımcı sınırlaması getirildi. Bu doğrultuda Batı Kudüs'teki Başbakanlık rezidansı yakınında düzenlenen gösteriye en fazla 2 bin kişinin katılmasına izin verilecek. Karantina önlemleri, 11 Ekim'e kadar devam edecek. Günlük vakalar düşürülemiyor İsrail'de 18 Eylül'de başlayan "yumuşatılmış" karantinaya rağmen COVID-19 salgınında günlük vaka sayısı düşürülemiyor. Sağlık Bakanlığından yapılan yazılı açıklamada, COVID-19 teşhisi konulan 10 hastanın daha yaşamını yitirdiği belirtildi. Ülkede böylece COVID-19 kaynaklı can kaybının 1335'e ulaştığı, 6 bin 808 kişide daha COVID-19 tespit edilmesiyle toplam vaka sayısının ise 206 bin 332'ye yükseldiği ifade edildi. Açıklamada ayrıca, hastalardan 667'nin durumunun ağır olduğu, 148 bin 75 kişinin ise iyileştiği aktarıldı. Son Güncelleme: 24 Eylül 2020 Perşembe 09:06
Almanya'da COVID-19 vakaları artıyor. Almanya'da son 24 saatte 2 bin 143 kişinin yeni tip koronavirüs (COVID-19) testi pozitif çıktı.. Robert Koch Enstitüsünce (RKI) yapılan açıklamada, Almanya genelinde koronavirüs vaka sayısının 278 bin 70'e yükseldiği ve COVID-19 nedeniyle 9 bin 428 kişinin hayatını kaybettiği belirtildi. Lizbon ve Dublin riskli bölge ilan edildi Almanya, yeni vakalarda artış görülen Danimarka, Portekiz, İrlanda ve Slovenya'nın bazı bölgelerini "riskli bölgeler" kapsamına aldı. Bu kapsamda, Portekiz'in başkenti Lizbon ile İrlanda'nın başkenti Dublin de riskli bölgeler arasında yer aldı. Daha önce de Avusturya'nın başkenti Viyana, Macaristan'ın başkenti Budapeşte, Hollanda ve Fransa'nın bazı bölgeleri, "riskli bölgeler" listesine dahil edilmişti. Riskli bölgelerden dönenler test yaptırmamaları veya negatif test sonucu bulundurmamaları durumunda 14 günlük karantinaya girmek zorunda kalıyor. Hükümet, halka "mümkün olduğunca riskli bölgelere seyahat etmemeleri" çağrısında bulunuyor. Son Güncelleme: 24 Eylül 2020 Perşembe 09:02
Kanada Başbakanı Trudeau: Kanada COVID-19 salgınında ikinci dalgada. Kanada Başbakanı Justin Trudeau, ülkesinin yeni tip koronavirüs (COVID-19) salgınında ikinci dalgada olduğunu söyledi.. Trudeau, televizyondan ulusa seslenerek şu anda COVID-19 salgınında ikinci dalgayı yaşayan Kanada'nın ilkbahardan çok daha kötü geçebilecek sonbahar sezonunun eşiğinde olduğu uyarısında bulundu. Kanada'da 13 Mart'ta sokağa çıkma yasakları uygulanmaya başladığında günlük vaka sayısının 47 olduğuna, 22 Eylül Salı günü itibarıyla bu rakamın 1000'in üzerine çıktığına işaret eden Justin Trudeau, "Bugünün veya yarının rakamlarını değiştiremeyiz. Onlar 2 hafta önce ne yaptığımız ya da yapmadığımızla belirlenmiş durumda. Ancak ekim ayında ve kışın olacağımız yeri değiştirebiliriz. Büyük olasılıkla Şükran Günü'nde bir araya gelemeyeceğiz. Öte yandan, Noel'de şansımızı deneyebiliriz. Birlikte ikinci dalgayı kontrol altına almaya gücümüz var." diye konuştu. Kanada Başbakanı halka maskelerini takmaları ve COVID-19 pozitif çıkan biriyle yakın temas edip etmediklerini öğrenmek için hükümetin uygulamasını indirmeleri çağrısında bulunurken, salgın sırasında ekonomiyi ve Kanadalıları "ne pahasına olursa olsun" destekleyeceklerini kaydetti. Kanada'da COVID-19 nedeniyle 9 bin 243 kişi yaşamını yitirdi. Ülkede toplam vaka sayısı 147 bin 753. Son Güncelleme: 24 Eylül 2020 Perşembe 06:37
Japonya ve Güney Kore liderlerinden 9 ay sonra ilk görüşme. Japonya Başbakanı Yoşihide Suga, Güney Kore Devlet Başkanı Moon Jae-in ile görüşmesinde "Kuzey Kore dahil meselelerin üstesinden gelmek için ABD ile beraberce hareket etmeliyiz" dedi.. Japonya Başbakanlık Ofisi (Kantei) açıklamasına göre, koronavirüs dahil birçok konuda iş birliğinin sürdürülmesinin ele alındığı görüşmede, Kore Devlet Başkanı Moon Jae-in yeni görevinde Japonya Başbakanı Yoşihide Suga'ya başarılar diledi. Görüşmede Suga, "Güney Kore son derece önemli bir komşu. Kuzey Kore dahil meselelerin üstesinden gelmek için ABD ile beraberce hareket etmeliyiz" dedi. Suga'nın, son süreçte iki ülke ilişkilerinin "yıpranan ortamında bırakılmaması gerektiğine" ilişkin düşüncelerini aktardığı kaydedildi. Kyodo ajansına göre, aralık ayında Çin’in Chengdu şehrinde bir araya gelen Moon ile önceki başbakan Abe Şinzo arasındaki temastan bu yana iki ülke liderleri ilk kez görüştü. Son Güncelleme: 24 Eylül 2020 Perşembe 05:30
Afrika'da bir günde 9 bine yakın vaka görüldü. Afrika kıtasında, koronavirüs nedeniyle son 24 saatte 209 kişi öldü, 8 bin 813 yeni vaka tespit edildi.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, Afrika genelinde virüs bulaşan kişi sayısı son 24 saatte 8 bin 813 artarak, 1 milyon 436 bin 433 ulaştı. Salgın nedeniyle ölenlerin sayısı 209 artışla 34 bin 587'ye çıktı. Kıtada COVID-19 kaynaklı en fazla can kaybı 16 bin 206 ölümle Güney Afrika, 5 bin 822 ölümle Mısır, 1918 ölümle Fas`ta görüldü. Morityus'ta aktif COVID-19 vakası kalmazken, Seyşeller ve Eritre'de ölüm rapor edilmedi. Güney Afrika'da vaka sayısı 665 bin 188'e ulaştı, bu ülkeyi 107 bin 743 vakayla Fas ve 102 bin 375 vakayla Mısır izledi. Afrika'da COVID-19'a yakalanan 1 milyon 180 bin 677 kişi de iyileşti. Son Güncelleme: 24 Eylül 2020 Perşembe 05:10
Trump'tan ABD'lilere çağrı: Grip aşısı olmaya çağırıyorum. ABD Başkanı Trump, mevsimsel grip ve koronavirüs belirtilerinin birbirine benzediğini söyleyerek, Amerikan halkına olabildiğince erken bir zamanda grip aşısı olması çağrısı yaptı.. ABD Başkanı Donald Trump, Beyaz Saray'da düzenlediği basın toplantısında gündemi değerlendirdi ve gazetecilerin sorularını yanıtladı. COVID-19'a karşı aşı çalışmalarının hızla sürdüğünü belirten Trump, "Bugün Johnson and Johnson da aşı adayının klinik deneylerde final aşamasına geldiğini duyurdu. Böylece Johnson and Johnson, ABD'de final aşamasına gelen 4. aşı adayı oldu." diye konuştu. Trump, Amerikan halkına aşı deneylerine gönüllü olma çağrısı yaparak bugün 50 eyaletin aşı dağıtımı için 200 milyon dolarlık yardım açıklandığını belirtti. Herhangi bir aşı adayı onaylanır onaylanmaz bunun ülke içinde dağıtımının çok hızlı olacağını vurgulayan Trump, ABD'de COVID-19 nedeniyle hastaneye kaldırılan kişi sayısının ve ölüm oranının düştüğünü söyledi. "Umuyorum ki insanlar grip ile COVID-19'u birbirinden ayırabilir" Trump, virüs konusunda "savunmasız" nüfusun yaşadığı yaşlı bakımevleri için de 21 milyar dolar ayırdıklarını belirterek ülke genelindeki yaklaşık 14 bin yaşlı bakımevine hızlı test cihazları gönderdiklerini ifade etti. Ülkede mevsimsel grip döneminin yaklaştığını ve COVID-19 ile gribin benzer belirtiler gösterdiğini anımsatan Trump, "Umuyorum ki insanlar grip ile COVID-19'u birbirinden ayırabilir. İlginç bir dönem yaşayacağız. Tüm Amerikalıları mümkün olduğunca erken bir şekilde grip aşısı olmaya çağırıyorum" çağrısı yaptı. Trump, virüse karşı attıkları adımların işe yaradığını öne sürerek "Biz ülkemizin ekonomisini bir kez daha durdurmayacağız. Bizim planımız virüsü ezip geçmek, ancak (Demokrat Başkan Adayı Joe) Biden'ın planı da Amerika'yı ezip geçmek" dedi. "Oy pusulaları kontrolden çıktı" Bir gazetecinin, "Seçimlerden sonra barışçıl bir geçiş süreci olacağına söz veriyor musunuz?" sorusuna, "Olacaklara bakacağız. Uzun süredir postayla gönderilen oy pusulalarından şikayet ediyorum, bu bir felaket olacak. Bence bir geçiş süreci olmayacak, bu süreç devam edecek. Postayla gönderilen oy pusulaları kontrolden çıktı." yanıtını verdi. Acil görüşmesi olduğunu söyledi, salonu terk etti Trump, Kentucky'de 13 Mart'ta evine giren polisler tarafından öldürülen siyahi Amerikalı Breonna Taylor'ın davasından çıkan karara ilişkin, eyaletin Başsavcısı Daniel Cameron'ın iyi bir iş çıkardığını ve eyaletin valisi ile kısa sürede bir telefon görüşmesi yapacağını söyledi . Sussex Dükü Prens Harry'nin eşi Meghan Markle'ın yayımladığı bir videoda Demokrat Aday Biden'ı desteklemesine ilişkin ise Trump, "Ben Meghan'ın hayranı olmadım. Harry'ye şans diliyorum." yorumunu yaptı. Trump, acil bir telefon görüşmesi yapması gerektiğini belirterek toplantı salonunu terk etti. Son Güncelleme: 24 Eylül 2020 Perşembe 00:47
New York Times Meydanı'ndaki yılbaşı kutlaması bu yıl sanal ortamda. ABD'nin New York Times Meydanı'nda, bu yıl koronavirüs salgını nedeniyle insanların katılacağı şekilde yılbaşı kutlaması yapılmayacak.. Yılbaşı kutlamalarını organize eden Times Meydanı İttifakı, her yıl soğuk havada yüz binlerce kişinin katıldığı meydandaki yeni yıl kutlamalarının bu yıl tamamen sanal ortamda yapılacağını duyurdu. İttifakın Başkanı Tim Tompkins, her yılki geleneksel canlı eğlencelerin yerine bu defa yeni ve geliştirilmiş görsel dijital tekniklerle kristal topun bırakılacağını belirtti. Enerji tasarruflu 32 binden fazla LED ampulünden oluşan 3,6 metre çapında ve yaklaşık 5,5 ton ağırlığındaki kristal top, saatler gece yarısı 23.59'u gösterdiğinde meydandaki kalabalığın geri sayımı ile 21 metrelik direkten aşağı bırakılıyor. Times Meydanı'ndaki kutlamaları, ulusal kanallar, internet portalları ve sosyal medya aplikasyonları üzerinden dünya genelinde yaklaşık 1 milyar kişinin izlediği belirtiliyor. Son Güncelleme: 24 Eylül 2020 Perşembe 00:38
Meluncanlar'ın lideri Brent Kennedy vefat etti. ABD'de, Osmanlı leventlerinin torunları olduklarına inanan Meluncanlar'ın onursal lideri Prof. Dr. Brent Kennedy hayatını kaybetti.. ABD Virginia'da, Wise Yüksek Okulu'nun yöneticisi olan ve Osmanlı leventlerinin torunları olduklarına inanan Meluncanlar topluluğunun lideri Prof. Dr. Brent Kennedy'nin, uzun süren sağlık sorunları sonucu yaşamını yitirdiği açıklandı. Eşi Robyn Kennedy ve aynı bölgede yaşayan yakın dostu Alihan Karakartal'ın uzun yıllar yarı felçli halde tekerlekli sandalyede yaşamını sürdüren ve Akdeniz Ateşi hastalığı ile mücadele eden Brent Kennedy, dün kaldırıldığı hastanede yaşamını yitirdi. Brent Kennedy, doktorların kendisine, normal şartlarda Amerika kıtasında görülmeyen Akdeniz Ateşi hastalığının bulunduğunu söylemesi üzerine şüpheye düşmüş ve yaptırdığı DNA testi sonucu, atalarının Türklere dayandığını öğrendiğini açıklamıştı. Meluncanlar kimdir? Profesör Türker Özdoğan'a göre, ABD'de nüfuslarının 2 milyona yakın olduklarını iddia eden Meluncan topluluğunun soyları, 1571 İnebahtı deniz savaşında esir edilen 10 bin civarındaki Osmanlı Leventine dayanıyor. Bu denizcilerin bir kısmı İspanyol ve İngilizler tarafından kürek mahkumu olarak kullanıldı ve daha sonra Amerika kıtasında kendi kaderlerine terk edildi. Önce Virginia kıyılarında hayata tutunmaya çalışan Meluncanlar, bölge halkı ile kültür farkından dolayı yaşadıkları sıkıntılar nedeniyle, Tennessee eyaleti civarındaki Apalaçyan dağlarına doğru çekilerek o bölgedeki Atabaşkan dil ailesine mensup Kızılderili kabileleri ile kaynaştı. Anadolu Türkleri ile DNA'larının birbirine son derece benzer olduğunu belirten Meluncanların onursal lideri Kennedy, hayatta iken iki toplumun bağlarını güçlendirmek adına iki kitap yazmış, ABD'de yaşayan Türk toplumu ile de yakın ilişkiler geliştirmişti. Son Güncelleme: 24 Eylül 2020 Perşembe 05:04
Güney Afrika Cumhuriyeti'nde vaka sayısı 665 bini geçti. Güney Afrika Cumhuriyeti'nde, son 24 saatte 1906 kişide daha koronavirüs tespit edildi. Böylece vaka sayısı 665 bin 188'e yükseldi.. Güney Afrika Cumhuriyeti Sağlık Bakanlığı verilerine göre, ülkede son 24 saatte 88 kişi COVID-19 nedeniyle hayatını kaybetti. Böylece virüs kaynaklı ölüm sayısı 16 bin 206'ya ulaştı. Ülkede COVID-19 vaka sayısı 1906 artışla 665 bin 188'e çıktı. Bugüne kadar 4 milyon 83 bin 757 testin yapıldığı Güney Afrika Cumhuriyeti'nde virüse yakalananlardan 594 bin 229'ü iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da COVID-19'un en fazla görüldüğü ülke konumunu koruyor. Son Güncelleme: 23 Eylül 2020 Çarşamba 23:28
Latin Amerika'da COVID-19'dan ölümler artıyor. Latin Amerika ülkelerinde, koronavirüs vaka ve ölümleri artmaya devam ediyor.. Arjantin'de son 24 saatte COVID-19 nedeniyle yaşamını yitirenlerin sayısı 470 artarak 13 bin 952'ye, vaka sayısı da 12 bin 27 artışla 652 bin 174'e yükseldi. Sağlığına kavuşanların sayısı ise 517 bin 228 oldu. Şili Şili'de COVID-19 nedeniyle hayatını kaybedenlerin sayısı 24 artışla 12 bin 345'e, vaka sayısı 1380 artarak 449 bin 903'e çıktı. Bolivya Bolivya'da COVID-19 nedeniyle son 24 saatte 39 kişinin yaşamını yitirmesiyle toplam can kaybı sayısı 7 bin 693'e, vaka sayısı da 467 artışla 131 bin 453'e ulaştı. Ülkede COVID-19'dan iyileşenlerin sayısı da 90 bin 853 olarak açıklandı. Son Güncelleme: 23 Eylül 2020 Çarşamba 22:23
Çin'den Trump'a yanıt: ABD olguları hiçe sayıyor ve yalanlar üretiyor. Çin, ABD Başkanı Donald Trump'ın Birleşmiş Milletler 75. Genel Kurulundaki konuşmasında dile getirdiği "Bu pandemiyi dünyaya salan ülke olan Çin'i de sorumlu tutmalıyız." sözlerine tepki gösterdi.. Çin Dışişleri Bakanlığı Sözcüsü Vang Venbin, yaptığı açıklamada, "ABD olguları hiçe sayıyor ve yalanlar üretiyor. Menfi siyasi güdülerle BM platformunu Çin'e temelsiz suçlamalar yöneltmek için kullanıyor." dedi. Vang, Trump'ın Çin hükümetinin ilkin virüsün insandan insana bulaştığına dair kanıt olmadığını, ardından, belirti göstermeyen kişilerin virüsü yaymayacağını söyleyerek Dünya Sağlık Örgütünü (DSÖ) yanlış yönelendirdiği iddiasına yanıt olarak, "Çin mümkün olan en erken vakitte pandemiyi bildirmiş, hastalığa yol açan patojeni tanımlamış ve DNA dizilimini dünyayla paylaşmıştır." ifadelerini kullandı. Venbin, Trump'ın Pekin yönetiminin salgının ilk günlerinde ülke için seyahati durdurup uluslararası uçuşlara izin vererek sorumsuzca davrandığına yönelik suçlamasına ise, "İnsandan insana aktarım doğrulandığında Çin kararlı bir tavırla (salgının ortaya çıktığı) Vuhan'dan tüm çıkışları durdurmuştur. Çin gümrük görevlileri, yasalara uygun olarak doğrulanmış vakaların, şüpheli vakaların, bu kişilerle yakın temasta bulunmuş kişilerin ve yüksek ateş şikayeti olanların yurt dışına çıkışlarını engellemiştir." sözleriyle yanıt verdi. Wuhan'a 23 Ocak'ta ulaşım kısıtlamasının getiriline kadar geçen sürede Çin dışındaki ülkelerde yalnızca 9 Covid-19 vakası tespit edilmiş olduğunu hatırlatan Vang, Washington yönetiminin Çin vatandaşlarına 2 Şubat'ta sınırlarını kapattığında ABD'de yalnızca 12 vakanın görüldüğünü anımsattı. Çin'in pandemiyi engellemek üzere attığı adımların her aşamada açık ve şeffaf olduğunu savunan Venbin, "Koronoloji gayet açık, olgu ve veriler ortadadır. Çin'i sürekli olarak Covid-19'la ilişkili iddialarla karalayarak ABD virüs salgınını kötü yönetmesinin suçunu başkalarına yüklemeye çalışıyor. Bu boşuna bir çabadır." değerlendirmesinde bulundu. ABD Başkanı Donald Trump, dün Genel Kurula gönderdiği video mesajda, "Bu pandemiyi dünyaya salan ülke olan Çin'i de sorumlu tutmalıyız. Virüsün ilk günlerinde Çin ülke içi seyahati durdurdu ancak Çin'den yapılan uçuşlara izin verdi. Çin, benim uyguladığım seyahat yasağını da kınadı. Çin hükümeti ve Dünya Sağlık Örgütü (DSÖ), yanlış bir şekilde virüsün insana bulaştığına dair kanıt olmadığını söyledi. Sonra da belirti göstermeyen kişilerin virüsü yaymayacağını duyurdu. BM, bu eylemlerinden dolayı Çin'i sorumlu tutmalıdır." ifadelerini kullanmıştı. Son Güncelleme: 23 Eylül 2020 Çarşamba 21:19
ABD Başkanı Trump: Demokratlar hile için COVID-19'u kullanıyor. ABD Başkanı Donald Trump, ülkede 3 Kasım'da yapılacak başkanlık seçimlerinin postayla oy kullanma sisteminin yol açacağı sıkıntılar nedeniyle Yüksek Mahkemede biteceğini düşündüğünü söyledi.. Trump, Beyaz Saray'da düzenlediği "Sosyal Medya İstismarlarından Kullanıcıları Koruma" başlıklı toplantıda Adalet Bakanı Bill Barr ve bazı eyaletlerin başsavcılarını ağırladı. ABD Başkanı olarak halkı, teknoloji firmalarının sansür, boykot kültürü ve istismarlarından koruyacağını ve ifade özgürlüğünü sağlayacağını belirten Trump, "Son yıllarda küçük bir grup güçlü teknoloji platformları, ticaret ve iletişim üzerindeki etkilerini artırdı." değerlendirmesinde bulundu. Trump, sosyal medya platformlarının sol eğilimli olduğunu ve karşıt görüşlere karşı hoşgörüsüz davrandığını savunarak, "Örneğin, Twitter rutin bir şekilde, bunu yapan ABD başkanı bile olsa, muhafazakar görüşlerini ifade eden paylaşımları kısıtlıyor. Ama aynı zamanda İran liderinin antisemitik nefretini ve ölüm tehditlerini özgürce savurmasına izin veriyor. Her yıl sayısız Amerikalı, sürekli değişen kuralların kötü niyetli diktesi yoluyla kara listeye alınıyor ve susturuluyor." dedi. Bugün ABD Adalet Bakanı Barr ve eyalet başsavcıları ile daha açık bir internet ortamının ve özgür toplumun muhafaza edilmesi için atılacak hukuki adımları görüşeceklerini vurgulayan Trump, bu konunun kendileri için önemli olduğunun altını çizdi. "Postayla oy, seçimin de ötesinde ülkemiz için büyük bir utanç olacak" Trump, 3 Kasım'daki başkanlık seçimlerinde postayla çok fazla oy kullanılmasının "büyük bir felakete" yol açabileceğini belirterek, "Demokratlar neyin nasıl olduğunu gayet iyi biliyor. Postayla oy, seçimin de ötesinde ülkemiz için büyük bir utanç olacak." diye konuştu. Seçmenlerin adreslerine gönderilen 80 milyon oy pusulasının birçoğu için "teyit" gerekmediğini belirten Trump, şunları kaydetti: "Demokratlar, sistemde hile yapmak için COVID-19'u kullanıyor. Yabancı ülkelere gelince, onlar şu anda olanlara bakıldığında bir hiç kalıyor. Çin, Rusya, Kuzey Kore ve İran'ı konuşacak olursak, onlar için bu seçimlere müdahale etmek çok kolay. Güzel ve ucuz oy pusulaları basabilirler bunları da oy merkezlerine gönderebilirler. Bu bir felaket. Demokratlar çok geç olmadan bu postayla oy meselesini durdurmalı." Trump, ABD Yüksek Mahkemesinde Ruth Bader Ginsburg'un yaşamını yitirmesinin ardından boşalan yargıçlık koltuğunu doldurmak için neden acele ettiğinin sorulması üzerine, "Bence 3 Kasım seçimleri Yüksek Mahkemede bitecek. Bu nedenle mahkemede 9 yargıcın olması önemli. Bence (yargıç seçimi için) sistem hızlı işleyecek. Cumartesi günü öğleden sonra saat 5'te yeni adayımı açıklayacağım." dedi. Cumhuriyetçilerin birlikte hareket etmesiyle sürecin daha hızlı işleyeceğine inandığını belirten Trump, "Bence seçimlerden önce yeni yargıcın belirlenmesi daha iyi olur. Çünkü Demokratların bir tezgah kurduğunu düşünüyorum. Bu tezgah da ABD Yüksek Mahkemesinin önüne çıkacak." ifadesini kullandı. "Siyahi toplumu çok seviyorum" Trump, Kentucky'de 13 Mart'ta evine giren polisler tarafından öldürülen siyahi Amerikalı Breonna Taylor'ın davasından çıkan kararın adil olup olmadığının sorulması üzerine, bu konuda detaylı bilgisi bulunmadığını gün içinde düzenlenecek basın toplantısına kadar konuya bakacağını belirtti. Siyahi topluma da bir mesaj gönderen Trump, "Ben siyahi toplumu çok seviyorum. Siyahiler için diğer tüm başkanlardan daha çok şey yaptım. Bunun tek istisnası Abraham Lincoln'dır." dedi. Son Güncelleme: 24 Eylül 2020 Perşembe 05:25
BM'den Lübnan'a çağrı: Siyasete değil halka öncelik tanıyın. Birleşmiş Milletler (BM) Genel Sekreteri Antonio Guterres, Lübnan'da hükümetin hızlı bir şekilde oluşturulması, siyasete değil Lübnan halkı ve ihtiyaçlarına öncelik verilmesi çağrısında bulundu.. Guterres, "Lübnan'a Uluslararası Destek Grubu" tarafından düzenlenen sanal toplantıda yaptığı konuşmada, Lübnan'ın, uzun süredir devam eden ekonomik kriz, işsizlik ve yoksulluğun yeni tip koronavirüs (Covid-19) salgınıyla 2'ye katlanmasıyla birlikte ''büyük bir fırtına'' ile karşı karşıya olduğuna dikkati çekti. Beyrut Limanı'ndaki patlamanın sorunları daha da artırdığına işaret eden Antonio Guterres, son yaşanan trajedinin bir ''uyanış'' olması gerektiğini söyledi. Guterres, Lübnan'da hükümetin hızlı bir şekilde oluşturulması için çağrı yaparak, ''Lübnan'da siyaset yerine ulusal çıkarları ve Lübnan halkını ön planda tutmanın zamanı geldi.'' dedi. Reform çağrısını da yineleyen BM Genel Sekreteri Guterres, Lübnan'da aynı zamanda finanstan banka ve enerjiye kadar çeşitli sektörlerde dönüşüme ihtiyaç olduğunu ve yolsuzlukla mücadele edilmesi gerektiğini de sözlerine ekledi. Son Güncelleme: 23 Eylül 2020 Çarşamba 19:40
İspanya'da vakalar Madrid odaklı artıyor. İspanya'da yeni tip koronavirüs (Covid-19) salgınında son 24 saatte 11 bin 289 yeni vaka tespit edildi.. Sağlık Bakanlığı, dün 682 bin 267 olarak açıkladığı toplam vaka sayısını bugün 11 bin 289 artışla 693 bin 556 olarak güncelledi. Ayrıca son 7 günde Covid-19'dan 517 kişinin hayatını kaybettiği ve salgından ölenlerin toplam sayısının 31 bin 34'e çıktığı kaydedildi. Madrid'de yerel yönetim askerlerden acil yardım istedi Ülke genelinde yeni vakaların en fazla görüldüğü yer olan başkent Madrid'de serbest dolaşıma kısıtlama getirilen mahallelere yenilerinin eklenmesi ve ilave tedbirlerin alınması gündeme geldi. Madrid özerk hükümeti, Covid-19 ile mücadelede alınan önlemlerin kontrolünde askerlerin de görev alması için acil yardım istedi. Yerel yönetim yetkilileri ayrıca, bölgedeki sağlık personeli açığını kapatabilmek için, Madrid'de yaşayan ve Avrupa Birliği (AB) ülkeleri dışından geldiklerinden diplomalarında denklik sorunu yaşayan 300 kadar göçmen doktorun, bir an önce kabul edilmeleri yönünde çalışma başlattıklarını duyurdu. Bu arada, Madrid'de yoğun bakım servislerindeki doluluk oranının son bir ayda yüzde 161 artmasıyla ilgili Madrid Tabipler Odası Başkan Yardımcısı Angela Hernandez, şu değerlendirmelerde bulundu: "Şu anda en büyük sorunumuz personel eksiliği ve yerel yönetim ile merkezi hükümet arasındaki koordinasyonsuzluk. Hastanelerdeki yoğunluk her geçen gün artıyor. Mevcut durumu daha fazla kaldıracak halimiz yok. Tükendik, yorgunuz, kızgınız ve çaresisiz. Greve gitme konusunda henüz karar vermedik. Pazartesi günü yeni bir toplantı yapacağız. Greve gidersek, bu hiçbir şekilde siyasi bir şey olmayacak. Çalışma şartlarımızın düzeltilmesi şart. Meslektaşlarımızın birçoğu hastalandı, çok fazla çalışmaktan bitkin. İspanyol doktorların yıllık kazançları ortalama 75 bin avro. Bu rakam Fransa'da 96 bin avro, Almanya'da 125 bin avro, İngiltere'de 129 bin 500 avro." Portekiz'deki durum Portekiz Sağlık Bakanlığı Covid-19'dan son 24 saatte 3 kişinin hayatını kaybettiğini ve 802 yeni vaka tespit edildiğini duyurdu. Ülkede salgının başlangıcından bu yana hayatını kaybedenlerin sayısı 1928 olurken, vaka sayısı da 70 bin 465'e çıktı. Son Güncelleme: 23 Eylül 2020 Çarşamba 17:46
Belçika'da, artan vakalara rağmen tedbirler gevşetiliyor. Belçika'da yeni tip koronavirüs (COVID-19) salgınıyla mücadelede getirilen tedbirlerde artan vaka sayılarına rağmen yumuşatmaya gidildi.. Başbakan Sophie Wilmes'in açıkladığı yeni kararlara göre, Belçika vatandaşları için Avrupa içindeki "kırmızı bölge" olarak belirlenen ülkelere uygulanan seyahat yasağı cuma gününden itibaren kaldırılıyor. Belçika hükümeti, seyahat yasağı yerine vatandaşlarına bu ülkelere gidilmemesini "şiddetle tavsiye" edecek. Sık sık güncellenen kırmızı bölge listesinde Danimarka, Finlandiya, Macaristan, Andorra, Monaco, Romanya'nın tamamı ile Fransa, Hollanda, İspanya, Avusturya, İsviçre, İngiltere, Hırvatistan, Çekya'nın bazı bölgeleri bulunuyor. Zorunlu karantina uygulamasında da değişiklik yapılacak ve 14 gün olan karantina süresi 7 güne indirilecek. Karantinada bulunanlar, 5'inci günde yeni bir test yapılması ve bunun negatif çıkması durumunda 7 günün bitiminde karantinadan çıkabilecek. Testin pozitif olması halinde ise karantina, sonuç gününden itibaren bir hafta uzayacak. Maske zorunluluğunda da 1 Ekim itibarıyla değişikliğe gidiliyor. Buna göre, kalabalık yerler dışında zorunlu maske uygulaması sonlandırılıyor. Toplu taşıma, market, sinema, mağazalar gibi kapalı yerlerde maske takma mecburiyeti devam edecek. Ancak kalabalık olmayan açık havadaki yerlerde maske zorunluluğu bulunmayacak. Maske zorunluluğunun uygulanacağı kalabalık yerlere yerel yönetimler karar verecek. Belçika'da yaz mevsiminin girmesiyle düşen COVID-19 vaka sayıları yazın bitişiyle yükselmeye başlamıştı. Bu yükseliş hızı özellikle son günlerde artıyor. Ülkede haftalık vakaların günlük ortalamasıyla duyurulan sayı 23 Eylül itibarıyla 1374 oldu. 11,4 milyon nüfuslu ülkede bugüne kadar 2,8 milyon civarında test yapıldı. Bunun sonucunda 105 bin 226 kişiye COVID-19 teşhisi kondu. Bu kişilerden 9 bin 955’i hayatını kaybetti. Belçika genelinde şu anda hastanelerde 505 kişi COVID-19 tedavisi görüyor. Bu kişilerin 94’ü yoğun bakımda bulunuyor. Son Güncelleme: 23 Eylül 2020 Çarşamba 15:15
Irak'ta 72 kişi daha koronavirüsten öldü. Irak'ta yeni tip koronavirüs (COVID-19) nedeniyle hayatını kaybedenlerin sayısı 72 artarak 8 bin 754'e yükseldi.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 72 kişi daha yaşamını yitirdi ve 5 bin 55 yeni vaka tespit edildi. Son verilerle COVID-19 kaynaklı can kaybı 8 bin 754'e, vaka sayısı da 332 bin 635'e çıktı. Sağlığına kavuşan hasta sayısı ise 3 bin 231 artışla 264 bin 988'e ulaştı. Son Güncelleme: 23 Eylül 2020 Çarşamba 14:51
ABD'de COVID-19 kaynaklı can kaybı 205 bini geçti. ABD'de koronavirüs (COVID-19) salgınında ölenlerin sayısı son 24 saatte 926 artarak 205 bin 503'e çıktı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 51 bin 123 artışla 7 milyon 98 bin 766'ya ulaştı. Virüs nedeniyle yaşamını yitirenlerin sayısı ise 926 artarak 205 bin 503'e yükseldi. Ülkede iyileşenlerin sayısı 4 milyon 347 bini geçerken, yapılan test sayısı ise 99 milyon 687 bini aştı. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 5 milyon 664 bin 527 vakayla Hindistan ve 4 milyon 595 bin 335 vakayla Brezilya izliyor. ABD genelinde 793 bin 600 vakayla California listenin başında bulunurken, bu eyaleti 751 bin 571 vakayla Texas ve 687 bin 909 vakayla Florida takip ediyor. Ölü sayısında ise New York eyaleti 33 bin 184 can kaybıyla ilk sırada yer alıyor. Son Güncelleme: 23 Eylül 2020 Çarşamba 14:14
Arap ülkelerinde COVID-19 kaynaklı can kayıpları ve vakalar artıyor. Koronavirüs kaynaklı can kayıpları Umman'da 875'e, Birleşik Arap Emirlikleri'nde (BAE) 406'ya, Filistin'de 317'ye, Bahreyn'de 229'a, Katar'da 212'ye ve Tunus'ta 174'e yükseldi. Ürdün'de ise BM çalışanı 17 kişi enfekte oldu.. Umman Sağlık Bakanlığından yapılan yazılı açıklamaya göre, virüs nedeniyle 10 kişi daha yaşamını yitirdi, 628 yeni vaka tespit edildi, 287 hasta ise iyileşti. Böylece virüs kaynaklı can kaybı 875'e, vaka sayısı 95 bin 339'a, iyileşen hasta sayısı da 86 bin 482'ye çıktı. Birleşik Arap Emirlikleri BAE Sağlık Bakanlığından yapılan yazılı açıklamada, COVID-19 hastası 1 kişinin vefat ettiği; 1083 kişinin enfekte olduğu, 970 kişinin ise sağlığına kavuştuğu aktarıldı. Son verilerle ölü sayısının 406'ya, vakaların da 87 bin 530'a yükseldiği kaydedilen açıklamada, iyileşenlerin sayısının da 76 bin 995'e ulaştığı ifade edildi. Filistin Filistin Sağlık Bakanlığı COVID-19'dan 3 kişinin daha vefat ettiğini ve 430'u Batı Şeria'da, 73'ü Gazze Şeridi'nde olmak üzere 503 kişinin enfekte olduğunu duyurdu. Böylece can kayıplarının 317'ye, vakaların da 47 bin 117'ye yükseldiği bilgisi paylaşıldı. Bahreyn Bahreyn Sağlık Bakanlığından yapılan yazılı açıklamada, virüs nedeniyle 2 kişinin yaşamını yitirdiği, 650 kişinin enfekte olduğu ve 741 hastanın iyileştiği belirtildi. Toplam can kaybının 229'a, vakaların da 66 bin 402'ye yükseldiği kaydedilen açıklamada, iyileşenlerin sayısının ise 59 bin 367'ye ulaştığı aktarıldı. Katar Katar Sağlık Bakanlığından yapılan yazılı açıklamaya göre, COVID-19 hastası 1 kişi daha hayatını kaybetti, 258 kişi enfekte oldu, 240 kişi de sağlığına kavuştu. Virüs kaynaklı can kaybının 212'ye, vaka sayısının da 124 bin 175'e çıktığı ülkede, iyileşen hasta sayısı ise 121 bin 6'ya ulaştı. Tunus Tunus Sağlık Bakanlığından yapılan yazılı açıklamaya göre, virüs nedeniyle 10 kişi daha yaşamını yitirdi ve 1219 yeni vaka kaydedildi. Böylece toplam can kaybı 174, vaka sayısı da 12 bin 479 oldu. Ürdün Ürdün'de ise Birleşmiş Milletler Filistinli Mültecilere Yardım Kuruluşu (UNRWA), 17 çalışanının COVID-19 testinin pozitif çıktığını duyurdu. UNRWA'dan yapılan yazılı açıklamada, 17 kişinin, başkent Amman'daki Filistin Vihdat Mülteci Kampı'na bağlı sağlık kuruluşlarından birinde çalıştıkları sırada enfekte olduğu ifade edildi. Ürdün Sağlık Bakanlığı, ülkede virüs nedeniyle toplam 33 kişinin hayatını kaybettiğini, 5 bin 679 kişinin enfekte olduğunu bildirmişti. Son Güncelleme: 23 Eylül 2020 Çarşamba 13:30
Johnson & Johnson şirketi potansiyel koronavirüs aşısını test edecek. Merkezi ABD'de bulunan Johnson & Johnson şirketi, yeni tip koronavirüse (COVID-19) karşı geliştirdiği tek doz aşının koruyuculuğunu test etmek için geniş katılımlı nihai çalışmasını başlatıyor.. Şirketin geliştirildiği aşı adayı bugünden itibaren ABD, Güney Afrika, Arjantin, Brezilya, Şili, Kolombiya, Meksika ve Peru'da 60 bin gönüllüye yapılacak. Çalışma, dünyada bugüne kadarki en geniş katılımlı COVID-19 aşı araştırmalarından biri olacak. Johnson & Johnson'ın COVID-19 aşı adayının, şirketin Ebola aşısını model aldığı ve geç aşama için diğerlerinden biraz faklı bir teknolojiyle üretildiği ifade ediliyor. ABD'de geç aşama testlerine başlanan 3 aşının aksine Johnson & Johnson'ın aşısının 2 değil 1 doz vurulması gerekiyor. Şirket yetkilisi Dr. Paul Stoffels, araştırmanın, aşı adayının etkisi hakkında gelecek yıl başına kadar cevaplar alınmasını sağlayacak kadar geniş kapsamlı olduğunu söyledi. ABD'de son aşamadaki COVID-19 aşıları arasında Moderna ve Pfizer'ın geliştirdikleri de bulunuyor. Son Güncelleme: 23 Eylül 2020 Çarşamba 12:17
İran'da 184 kişi daha koronavirüsten öldü. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 184 artarak 24 bin 840'a yükseldi.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 184 kişinin daha hayatını kaybettiğini ve 3 bin 605 yeni vaka tespit edildiğini belirtti. Lari, böylece virüs kaynaklı can kaybının 24 bin 840'a, vaka sayısının da 432 bin 798'e çıktığını aktardı. COVID-19 teşhisi konulan hastalardan 3 bin 948'inin durumunun ağır olduğunu söyleyen Lari, sağlığına kavuşanların sayısının da 365 bin 846'ya ulaştığı bilgisini verdi. Lari, ülke genelinde bugüne kadar 3 milyon 828 bin 330 kişiye test yapıldığını aktardı. Sağlık Bakanlığı Sözcüsü ayrıca ülkedeki 31 eyaletten 29'unun "kırmızı" veya "riskli" bölgeler arasında yer aldığını sözlerine ekledi. Son Güncelleme: 23 Eylül 2020 Çarşamba 11:18
Gazze ile Mısır arasındaki Refah Sınır Kapısı 3 günlüğüne açılacak. İsrail ablukası altındaki Gazze Şeridi ile Mısır arasındaki Refah Sınır Kapısı'nın pazar gününden itibaren 3 günlüğüne açılacağı bildirildi.. Gazze'deki İçişleri Bakanlığı Sözcüsü İyad el-Bizm, yaptığı açıklamada, Refah Sınır Kapısı'nın 27 Eylül Pazar gününden itibaren 3 gün süreyle çift taraflı olarak açık tutulacağını belirtti. Bizm, konuya ilişkin Sınır Kapıları Heyetinden gün içinde ayrıntılı açıklama yapılacağını ifade etti. Gazze ile Mısır arasındaki Refah Sınır Kapısı, mart ayında yeni tip koronavirüs (COVID-19) salgınına yönelik önlemler kapsamında çift yönlü olarak geçişlere kapatılmıştı. Yurt dışında mahsur kalan Filistinlilerin dönüşü için mart ayından bu yana tek taraflı olarak birkaç kez açılan sınır kapısı, ikinci kez çift yönlü olarak açılacak. Gazze Şeridi'ne giriş çıkışların yapıldığı 7 sınır kapısından Mısır'ın kontrolündeki Refah hariç 6'sı İsrail'in kontrolünde bulunuyor. Bu 6 kapıdan ticari amaçla kullanılan 4'ü Hamas'ın seçimleri kazanarak görevi devralmasının ardından Haziran 2007'de İsrail tarafından kapatılmıştı. Diğer iki kapıdan Beyt Hanun yabancı pasaport taşıyanlar, hasta ve iş adamlarının Batı Şeria'ya geçişi; Kerm Ebu Salim ise bazı ticari ürünlerin geçişi için kullanılıyor. Kerm Ebu Salim ve Beyt Hanun çeşitli gerekçelerle sık sık kapatılıyor. Mısır yönetimi de 2013'te gerçekleşen askeri darbenin ardından Refah Sınır Kapısı'nı neredeyse tamamen kapalı tutuyor. Son Güncelleme: 23 Eylül 2020 Çarşamba 11:14
İngiltere'de vakalar artıyor: Yeniden 'ulusal karantina' uygulanabilir. İngiltere Dışişleri Bakanı Dominic Raab, ülkede artan yeni tip koronavirüs (COVID-19) vakalarına karşı alınan yeni önlemlere uyulmaması durumunda ikinci bir ulusal karantina kararının alınabileceğini söyledi.. Raab, Sky News'e yaptığı açıklamada, artan COVID-19 vakalarına, uygulanan test sayılarına ve alınan yeni önlemlere ilişkin değerlendirmelerde bulundu. Havaalanlarında uygulanan COVID-19 antikor testlerinde "yanlış pozitif oranları"nın çok yüksek olduğu bilgisini paylaşan Raab, buralarda test olanların birkaç gün sonra yeniden bir test yaptırmasının gerekebileceğini bildirdi. Raab, ülkede kişi başına düşen test oranının diğer Avrupa ülkelerinden daha yüksek olduğunu, hükümetin bazı çalışanlar için testleri öncelikli hale getirmeye odaklandığını kaydetti. Salgın ile mücadelede "sihirli bir değnek" olmadığına ve hükümetin vakalardaki artışı durdurmak için geçmişte yapılanlardan ve bazı Avrupa ülkelerindeki örneklerden ders aldığına dikkati çeken Raab, hükümetin yeni önlemleri, daha katı bir ulusal karantinadan kaçınmak için açıkladığını belirtti. Raab, yeni tedbirlere ilişkin kararın, "Zamanda atılan bir dikiş dokuz kişi kazandırır." yaklaşımı ile alındığını aktararak, bu kararın "dengeli, odaklanmış ve orantılı" olduğunu savundu. Dün açıklanan yeni tedbirlerin ulusal bir karantina anlamına gelmeyeceğini ifade eden Raab, halkın tedbirlere uymaması halinde ikinci bir ulusal karantinanın göz ardı edilmeyeceğini de bildirdi. Raab, Başbakan Boris Johnson'un "tedbirleri alma konusunda askerden de destek almanın masada olduğu" şeklindeki açıklamasına muhalefetten gelen eleştirilere yönelik ise "İhtiyaç duyulursa polise yardım etmek için asker destek sağlayacak. Asker salgın döneminde, bireysel koruyucu ekipmanların taşınması için daha önce destek sağlamıştı." ifadelerini kullandı. Yeni tedbirler Başbakan Johnson'ın dün açıkladığı, yarından itibaren geçerli olacak yeni önlemler kapsamında tüm bar ve restoranlar sadece masalara hizmet verecek ve saat 22.00'de kapanacak. Perakende mağazaları ve taksiler ile konaklama sektöründeki mekanlarda da maske takmak zorunlu olacak. 28 Eylül'den itibaren düğün törenlerine katılacak kişi sayısı 30'dan 15'e düşürülecek. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Yeni düzenlemeyle bu yasak kapalı spor salonlarındaki takım sporları için de geçerli olacak. Stadyumların 1 Ekim'de kısmen yeniden açılmasına ilişkin plan da rafa kaldırıldı. Yeni önlemler kapsamında ayrıca, maske takmama veya 6 kişi kuralını çiğnemenin cezası 2 katı artırılarak 200 sterline çıkarıldı. Hükümet, bu konuda askerden destek alma seçeneğini de masada tutuyor. Johnson, bu kısıtlamaların 6 ay süreyle geçerli olabileceğini söylemişti. Günlük 50 bin vakadan korkuluyor Avrupa'da COVID-19'dan en çok ölümün olduğu İngiltere'de vaka sayısı ağustos ayından itibaren yükselişe geçmişti. Ülkede, dün 4 bin 926 COVID-19 vakasına rastlanırken, son 139 günün en yüksek vaka sayısı kaydedilmişti. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, COVID-19 vakalarının her hafta 2 kat arttığına dikkati çekerek, bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulunmuştu. Son Güncelleme: 23 Eylül 2020 Çarşamba 09:45
İsrail'de COVID-19 salgınında günlük vaka sayısı rekor kırdı. İsrail'de uygulanan karantinaya rağmen son 24 saatte 6 bin 861 kişide daha yeni tip koronavirüs (COVID-19) tespit edilmesiyle, salgında şimdiye kadar görülen en yüksek günlük vaka sayısı kaydedildi.. Sağlık Bakanlığından yapılan yazılı açıklamada, virüs nedeniyle 24 kişinin daha hayatını kaybettiği ve toplam can kaybının 1309'a yükseldiği belirtildi. Ülkede son 24 saatte 6 bin 861 kişide daha COVID-19 tespit edildiği aktarılan açıklamada, böylece toplam vaka sayısının 200 bin 235'e çıktığı ifade edildi. Bu, virüsün ülkede ilk olarak görüldüğü 21 Şubat'tan bu yana kaydedilen en yüksek günlük vaka sayısı oldu. Açıklamada ayrıca, hastalardan 631'inin durumunun ağır olduğu, 144 bin 394 kişinin ise iyileştiği aktarıldı. COVID-19 Kabinesi, karantina önlemlerinin sıkılaştırılmasını görüşecek İkinci dalganın yaşandığı İsrail'de, salgınla mücadele için oluşturulan COVID-19 Kabinesi, 18 Eylül'de başlayan 3 haftalık karantina uygulamasında önlemlerin sıkılaştırılmasını görüşmek üzere bugün toplanacak. Toplantıda, 27 Eylül'de başlayacak olan Yom Kippur Bayramı'nda sinagogların kapatılması ve protestoların yasaklanması gibi önlemler görüşülecek. Vakalardaki sert yükseliş nedeniyle İsrail'de, 18 Eylül'den itibaren 3 haftalık karantina uygulanmasına karar verilmişti. Karantina boyunca marketler, eczaneler ve fırınların dışındaki işletmelerin yanı sıra okullar da kapalı kalacak, halkın evlerinden 500 metreden fazla uzaklaşması da yasaklandı. İsrail yönetiminin karantina kurallarında öncekine oranla yumuşatma yapması dikkati çekiyor. Son Güncelleme: 23 Eylül 2020 Çarşamba 08:17
Rusya'da COVID-19 vaka sayısı 1 milyon 122 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 122 bin 241’e, ölü sayısı 19 bin 799’a yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 6 bin 431 kişide daha COVID-19 tespit edilmesiyle vaka sayısı 1 milyon 122 bin 241’e çıktı. Artan günlük vaka sayısı 13 Temmuz’dan bu yana en yüksek seviyeye geldi. Ülkede son bir günde ölü sayısı 150 artarak 19 bin 799’a, iyileşen sayısı 5 bin 750 artarak 923 bin 699’a ulaştı. Rusya genelinde vaka sayısındaki günlük artış oranı yüzde 0,6’da kalırken, yeni vakaların yüzde 24,2’sinde semptom görülmedi. Başkent Moskova’da son 24 saatte vaka sayısı 970 artarak 279 bin 358’e, ölü sayısı 16 artarak 5 bin 100’e çıktı. Rusya İnsan Sağlığı ve Tüketici Haklarını Koruma Servisinden yapılan açıklamada, bugüne kadar yapılan test sayısının 43 milyon 600 bini geçtiği bildirildi. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 23 Eylül 2020 Çarşamba 08:07
Rus muhalif Navalnıy taburcu edildi. Rus muhalif Aleksey Navalnıy'ın, Berlin'de tedavi gördüğü Charite Hastanesinden taburcu edildiği bildirildi.. Charite Hastanesinden yapılan yazılı açıklamada, 22 Ağustos'tan bu yana hastanede bulunan Navalnıy'ın, sağlık durumunun iyi olduğu belirtildi. Navalnıy'ın tedavisinin tamamlanmasının ardından dün hastaneden taburcu edildiği ifade edilen açıklamada, doktorların, Navalnıy'ın eski sağlığına tam olarak kavuşabileceğini düşündükleri ancak ağır zehirlenmenin uzun vadeli sonuçlarının ancak daha sonra değerlendirilebileceği kaydedildi. Navalnıy'ın ne zaman Rusya'ya döneceği konusunda açıklama yapılmadı. Navalnıy'ın zehirlendiği iddiası Rusya'nın Tomsk şehrinden Moskova’ya gitmek üzere 20 Ağustos'ta uçağa binen Navalnıy'ın uçuş esnasında fenalaşmasının ardından uçak Omsk şehrine iniş yapmıştı. Omsk'taki hastaneye kaldırılan Navalnıy’ın çayına karıştırılan bir maddeyle zehirlendiği öne sürülmüştü. 44 yaşındaki Navalnıy, 22 Ağustos'ta Omsk'tan özel bir uçakla Berlin'deki Charite Hastanesine nakledilmişti. Alman Hükümet Sözcüsü Steffen Seibert, 2 Eylül'de, Navalnıy'ın sinir hastalıklarıyla mücadelede kullanılan Noviçok grubuna ait bir kimyasal ile kesin olarak zehirlendiğinin tespit edildiğini açıklamıştı. Seibert, 14 Eylül'de de Navalnıy'ın zehirlendiğinin İsveç ve Fransa'daki 2 ayrı bağımsız laboratuvar tarafından daha doğrulandığını kaydetmişti. Charite Hastanesi 7 Eylül'de, Navalnıy'ın sağlık durumunun iyiye gittiğini ve komadan çıktığını bildirmişti. Navalnıy'ın ekibi de Noviçok grubuna ait kimyasalın daha önce Navalnıy'ın Tomsk kentinde kaldığı otel odasındaki su şişesinde bulunduğunu ileri sürmüştü. Son Güncelleme: 23 Eylül 2020 Çarşamba 07:52
COVID-19 tespit edilen kişi sayısı 31 milyon 787 bin 504 oldu. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 31 milyon 787 bin 504 oldu.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 975 bin 541 kişi yaşamını yitirdi. Vaka sayısı, dünya genelinde 31 milyon 787 bin 504'e çıkarken virüs saptanan 23 milyon 402 bin 708 kişi sağlığına kavuştu. Tedavisi devam eden 7 milyon 409 bin 255 aktif vaka bulunuyor. En fazla vaka ve ölümün görüldüğü ABD'de 7 milyon 97 bin 937 kişide COVID-19 tespit edildi, salgın nedeniyle 205 bin 471 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (5 milyon 646 bin 10), Brezilya (4 milyon 595 bin 335), Rusya (1 milyon 115 bin 810), Kolombiya (777 bin 537), Peru (776 bin 546), Meksika (705 bin 263), İspanya (682 bin 267), Güney Afrika (663 bin 282), Arjantin (652 bin 174), Fransa (468 bin 69), Şili (448 bin 523), İran (429 bin 193), İngiltere (403 bin 551), Bangladeş (352 bin 178), Suudi Arabistan (330 bin 798), Irak (327 bin 580), Pakistan (307 bin 418), Türkiye (306 bin 302) ve İtalya (300 bin 897)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (138 bin 159), Hindistan (90 bin 21), Meksika (74 bin 348), İngiltere (41 bin 825), İtalya (35 bin 738), Peru (31 bin 586), Fransa (31 bin 416), İspanya (30 bin 904), İran (24 bin 656), Kolombiya (24 bin 570), Rusya (19 bin 649), Güney Afrika (16 bin 118), Arjantin (13 bin 952), Şili (12 bin 321) ve Ekvador (11 bin 126)." Son Güncelleme: 23 Eylül 2020 Çarşamba 07:26
Fransa'da mültecilere gıda dağıtımı yasağı onaylandı. Fransa'da mahkeme mültecilere gıda dağıtımı yasağını onayladı. Mahkeme sivil toplum kuruluşlarının ülkenin kuzeyindeki Calais kentindeki mültecilere gıda dağıtımı yasağına yönelik itirazını reddetti. Bölgede faaliyet gösteren 13 sivil toplum kuruluşu ve dernek, bölgenin merkezi Lille’deki idari mahkemeye başvurdu, mültecilere gıda ve içecek dağıtımına yönelik yasağa itiraz etti. Başvuruda, yardım yasağının, onurlu yaşam, dayanışma ve başkalarına yardım etme haklarına aykırı olduğu savunulmuştu. Ancak Mahkeme, huzursuzluğa neden olduğu ve salgınla ilgili sağlık riskleri içerdiği gerekçesiyle il yönetiminin yasak kararının devam etmesi yönünde karar verdi. Sivil toplum kuruluşlarının avukatlarının mahkemenin kararını temyize götürmesi bekleniyor. Son Güncelleme: 23 Eylül 2020 Çarşamba 06:29
Güney Afrika'dan BMGK'de Afrika'ya daha fazla temsil çağrısı. Afrika Birliği Dönem Başkanı ve Güney Afrika Devlet Başkanı Cyril Ramaphosa, Birleşmiş Milletler Güvenlik Konseyinde (BMGK) Afrika ülkelerinin temsilini artırma çağrısı yaptı.. Ramaphosa, bu yıl COVID-19 salgını nedeniyle on-line olarak yapılan BM 75. Genel Kuruluna gönderdiği video mesaj ile hitap etti. Afrika ülkelerinin BMGK'de daha fazla temsil edilmesini ve bunun hükümetler arası müzakerelerde acil olarak ele alınması gerektiğine işaret eden Ramaphosa, "Yalnızca reformdan geçirilmiş ve kapsayıcı bir BM Güvenlik Konseyi aracılığıyla dünyanın en uzun süreli çatışmalarını çözebiliriz." dedi. Ramaphosa, Filistin ve Batı Sahra'daki yasa dışı işgale son verilmesi çağrısında bulunarak bölge halkına özerlik hakkı verilmesi gerektiğini söyledi. BM'nin dünyanın her yerinde ön yargı ve hoşgörüsüzlüğü sona erdirmek için hiçbir çabadan kaçınmaması gerektiğini belirten Ramaphosa, Amerikalı aktivist ve insan hakları savunucusu Martin Luther King Jr'den alıntı yaparak "Herhangi bir yerdeki adaletsizlik her yerde adalet için bir tehdittir." diye konuştu. Ramaphosa ayrıca Küba'ya uygulanan yaptırımların kaldırılmasını istedi. ''Siyahların hayatı değerlidir'' hareketine destek Ramaphosa, zirvenin ilk gününde ''Siyahların hayatı önemlidir'' hareketinden bahseden ilk lider oldu. Kurumsal ırkçılığın acısını çok iyi bilen bir ülke olarak Güney Afrika'nın ırkçılığa karşı hızlı adım atılması taleplerini desteklediğini belirten Ramaphosa, ''2020 yılı, 'Siyahların hayatı değerlidir' hareketi şemsiyesi altında ırkçılığın sınırlarını geri püskürten muazzam bir dalga olarak hatırlanacak.'' diye konuştu. Ramaphosa, Birleşmiş Milletlere ırkçılığın ortadan kaldırılması çağrısı yaptı. ABD'de mayıs ayında Minnesota eyaletinin Minneapolis kentinde polis şiddeti sonucu siyahi George Floyd'un hayatını kaybetmesinin ardından ülke geneline yayılan ve bir ay süren protestolar, "Siyahların hayatı önemlidir'' hareketini başka bir boyuta taşımıştı. Son Güncelleme: 23 Eylül 2020 Çarşamba 02:08
Katar Emiri'nden uluslararası topluma 'İsrail acizliği' tepkisi. Katar Emiri Şeyh Temim bin Hamed Al Sani, İsrail'in Filistinliler aleyhindeki uzlaşmaz ve inatçı tutumu karşısında uluslararası toplumun acizliğini kınadı.. Katar Emiri Şeyh Temim, bu yıl yeni tip koronavirüs (COVID-19) nedeniyle online katılımla düzenlenen Birleşmiş Milletler (BM) 75. Genel Kurulu'na, video konferans aracılığıyla hitap etti. Şeyh Temim, konuşmasında "Filistin davasının haklılığı konusunda uluslararası bir fikir birliği bulunuyor. Bu fikir birliğine rağmen uluslararası toplum, İsrail'in uzlaşmaz ve inatçı tavrı, Filistin ve Arap topraklarındaki devam eden işgal, Gazze Şeridi'ne boğucu ablukanın dayatılması ve yerleşim birimleri politikasının sürekli genişlemesi karşısında aciz kalıyor ve mücadele için etkin herhangi bir adım atmıyor. Bunlar, uluslarası meşru kararların ve uluslararası toplumun mutabık kaldığı iki devletli çözümün açık şekilde ihlalidir." ifadelerini kullandı. Adil ve arzu edilen barışın ancak İsrail'in Arap Barış Girişimi'nin dayandığı, Araplar tarafından kabul edilen uluslararası meşruiyet referansları ve kararlarına tam bağlılıkla gerçekleştirilebileceğini belirten Şeyh Temim, uluslararası topluma; yasal sorumluluklarını yerine getirmeleri, İsrail'i Gazze Şeridi'ndeki ablukayı kaldırmaya zorlamaları, güce değil uluslararası kararlara dayanan güvenilir müzakereler yoluyla barış sürecini yeniden yoluna koymaları çağrısında bulundu. Şeyh Temim, işgalin sınırlı bir sürede sonlandırılması, başkenti Doğu Kudüs olan 1967 sınırlarına tabi bağımsız bir Filistin devletinin kurulması ve işgal altındaki tüm Arap topraklarındaki İsrail işgaline son verilmesi gerektiğini vurguladı. "Körfez krizinin çözüm yolu koşulsuz diyalog" Konuşmasında Körfez krizine de değinen Katar Emiri, "Katar'a yönelik 3 yıldan uzun süredir devam eden yasadışı ve adaletsiz ambargonun ardından çeşitli alanlardaki ilerleme ve gelişme yolunda yürümeye devam ediyoruz." dedi. Ortak çıkarlara ve devlet egemenliğine saygı duymaya dayalı koşulsuz bir diyaloğun, yasadışı ambargoyla başlayan bu krizi çözmenin yolu olduğunu söyleyen Şeyh Temim, çözümün bu ambargoyu kaldırmakla başlayacağını belirtti. Katar Emiri, COVID-19 sürecine ilişkin ise "Salgın bize çok taraflı iş birliğinin, genel anlamda salgın hastalıklarla, iklim ve çevre sorunlarıyla mücadeledeki tek yol olduğunu hatırlattı. Bunu yoksulluk, savaş, barış konularını ele alırken, güvenlik ve istikrar meselelerinde ortak hedeflerimizi gerçekleştirirken de hatırlarsak iyi olur." diye konuştu. Şeyh Temim, Afganistan uzlaşı dosyasına ilişkin ise Katar'ın arabuluculuk çabalarının 29 Şubat'ta Doha'da ABD ile Taliban arasında barış anlaşması imzalanmasıyla sonuçlandığını, ayrıca Afgan hükümeti ile Taliban arasındaki esir değişimi sürecinin de geçen ay Doha görüşmeleriyle başarılı olduğunu ifade etti. Katar Emiri, Suriye, Libya, Lübnan ve Sudan'da siyasi çözüme ulaşılması gerektini yineledi. Son Güncelleme: 23 Eylül 2020 Çarşamba 01:11
Trump ve Biden'ın ilk canlı yayın tartışmasının çerçevesi belli oldu. ABD'de 3 Kasım'daki başkanlık seçimleri öncesi Cumhuriyetçi aday Donald Trump ve Demokrat aday Joe Biden'ın ilk canlı yayın tartışmasının ana konuları arasında Yüksek Mahkeme, COVID-19, ekonomi, şehirlerdeki şiddet olayları ve ırkçılık yer alacak.. ABD'de 3 Kasım'da düzenlenecek 59. Başkanlık Seçimleri yaklaşırken gözler, Trump ve Biden arasında 29 Eylül'de yapılacak ilk canlı yayın tartışmasına çevrildi. Ohio eyaletine bağlı Cleveland kentinde yapılacak ilk tartışmanın moderatörlüğünü üstlenecek olan Fox TV Sunucusu Chris Wallace, tartışmanın kuralları ve konu başlıklarına ilişkin yazılı açıklama yaptı. Wallace'in açıkladığı konu başlıkları, Trump ve Biden'ın geçmişleri, geçen hafta yaşamını yitiren ABD Yüksek Mahkemesi Yargıcı Ruth Bader Ginsburg'un yerine yapılacak atama ile gündeme gelen Yüksek Mahkeme, Kovid-19, ekonomi, kentlerdeki ırkçılık ve şiddet ile seçimin güvenilir şekilde yapılması olarak sıralandı. Toplam 90 dakika sürecek 29 Eylül akşamı yerel saat ile 21.00'de başlayacak tartışmada, her konuya 15 dakika ayrılacak ve canlı yayın süresi reklamsız 90 dakika olacak. Trump ve Biden, daha sonra 15 Ekim'de Florida'nın Miami kentinde ve 22 Ekim'de Tennessee'nin Nashville kentinde canlı yayında karşı karşıya gelecek. İki partinin başkan yardımcısı adayları Cumhuriyetçi Mike Pence ve Demokrat Kamala Harris ise 7 Ekim'de Utah'da canlı yayın tartışması yapacak. Anketlerde Biden önde, Trump arayı kapatıyor Siyasi analiz sitesi "Real Clear Politics"in derlediği güncel anketlere göre, ülke genelinde Demokrat aday Biden, yarışı Trump'ın ortalama 6,5 puan önünde götürüyor. Temmuz sonuna kadar Biden'ın yaklaşık yüzde 10 gerisine düşen Trump'ın, Demokrat rakibi ile arayı kapatmaya başladığı görülüyor. ABD'de 59. başkanlık seçimleri 3 Kasım'da gerçekleştirilecek. Son Güncelleme: 23 Eylül 2020 Çarşamba 00:24
Suudi Arabistan'da umre ziyaretleri kademeli olarak başlatılıyor. Suudi Arabistan, COVID-19 önlemleri kapsamında yaklaşık 6 aydır durdurduğu umre ziyaretlerini 4 Ekim'den itibaren kademeli olarak başlatacağını duyurdu. Virüs riski bulunmayan ülkelerden de kademeli olarak ziyaretçi kabul edilecek.. Suudi Arabistan resmi haber ajansına göre, Suudi Arabistan İçişleri Bakanlığından bir kaynak, 4 Ekim'den itibaren ülke içinden umre yapmak isteyenler için Mescid-i Haram'ın kapasitesinin yüzde 30'unun (günlük 6 bin kişi) açılacağını, 18 Ekim'den itibaren ise Mescid-i Haram ile Mescid-i Nebevi'deki Ravza-i Şerif'in yüzde 75 kapasiteyle ülke içinden ziyaretçileri kabul edeceğini açıkladı. Kasım ayının başından itibaren ise yurt içi ile yurt dışından umre ve ibadet için gelenlerin kabul edilmeye başlanacağını belirten kaynak, bu aşamada Mescid-i Haram ve Mescid-i Nebevi'nin COVID-19 önlemleri alınarak tam kapasiteyle ibadete açılacağını ifade etti. İçişleri Bakanlığı kaynağı, COVID-19 riski bulunmayan ülkelerden kademeli olarak ziyaretçi kabul edileceğini söyledi. COVID-19 salgını nedeniyle bu yıl hac ibadeti sadece Suudi Arabistan'da yaşayanlarla sınırlı tutulmuş, yurt dışından hacı adayı kabul edilmemişti. Son Güncelleme: 22 Eylül 2020 Salı 23:45
Fransa Cumhurbaşkanı Macron: Türkiye'ye saygı duyuyoruz ve diyaloğa hazırız. Fransa Cumhurbaşkanı Emmanuel Macron, Türkiye'ye saygı duyduklarını ve bu ülkeyle diyaloğa hazır olduklarını ifade etti.. Fransa Cumhurbaşkanı Emmanuel Macron, Birleşmiş Milletler (BM) 75. Genel Kurulu'na yeni tip koronavirüs (COVID-19) salgını nedeniyle video mesajla katıldı. "Türkiye'ye saygı duyuyoruz ve onunla diyaloğa hazırız" Doğu Akdeniz'de yeniden çatışma alanını engellemek ve uluslararası hukuka saygı gösterilmesi için etkili diyaloğun oluşturulması gerektiğini dile getiren Emmanuel Macron, Korsika'da düzenlenen Avrupa Birliği (AB) üyesi Güney Avrupa Ülkeleri Zirvesi'nde bu çağrının yapıldığını hatırlatarak, şu ifadeleri kullandı: "Türkiye'ye saygı duyuyoruz ve onunla diyaloğa hazırız. Türkiye'den Avrupa'nın egemenliğine ve uluslararası hukuka saygı göstermesini, Libya ve Suriye'deki eylemlerini açıklığa kavuşturmasını bekliyoruz. Hakaretler etkili değil. Tüm bu sözler ve eylemlerin, devletlerin arasındaki sorumluluğa dayalı ilişkilerde yeri yok. Biz, Avrupalılar, diyaloğa hazırız." Macron, müttefikler ile uluslararası hukuka saygı göstererek ve iş birliği içerisinde hareket edilmesi gerektiğini savunarak, bu prensiplerin müzakereye açık olmadığını iddia etti. BM'nin Libya'ya yönelik silah ambargosuna saygı gösterilmesi gerektiğini ifade eden Emmanuel Macron, ülkesinin BM'nin himayesinde Çin'de Sincan Uygur Özerk Bölgesi'ne uluslararası gözlemcilerin gitmesini istediklerini belirtti. Son Güncelleme: 22 Eylül 2020 Salı 19:54
İtalya'da vaka sayısı 300 bini geçti. İtalya'da yeni tip koronavirüs (COVID-19) salgınının görülmeye başlandığı şubat ayından bugüne kadar hastalığın bulaştığı kişi sayısı 300 bin 897 oldu.. Sağlık Bakanlığının günlük açıkladığı verilere göre, ülkede son 24 saatte 1392 yeni vaka kaydedilirken, salgının ülkede resmi olarak başladığı 21 Şubat'tan bu yana virüsün bulaştığı kişi sayısı 300 bin 897'ye yükseldi. Aktif COVID-19 hasta sayısı 45 bin 489'a çıkarken, yoğun bakımda tedavi görenlerin sayısı 239'a ulaştı. Hayatını kaybedenlerin sayısı da son 24 saatte 14 artarak 35 bin 738 oldu. İyileşenlerin sayısı ise 967 artarak 219 bin 670’e yükseldi. "Virüsün dolaşımı artacak" Bu arada, bir radyo programına katılan Sağlık Bakan Yardımcısı Pierpaolo Sileri de "Virüsün dolaşımı artacak, bu inkar edilemez. Enfeksiyonlar da artmaya devam edecek ama bu kontrol ve gözlem altında olacak" dedi. Sileri, salgında yeni merkez üslerinin çoğalacağına ve griple örtüşen yanları nedeniyle karıştırılabileceğine dikkati çekerek, "Ama endişelenmemeliyiz. İkinci dalga hakkında konuştuğumuzda panik tetikleniyor. Dünyanın her yerinde yaşayacağımız ikinci dalganın şubat ve marttaki gibi olması zor çünkü öyle olması için maske takmamak, el yıkamamak ve yakın durmak gerekiyor. Ayrıca bugün testlerimiz ve izleme mekanizmamız var" diye konuştu. Son Güncelleme: 22 Eylül 2020 Salı 18:29
BM Genel Kurul Başkanı Bozkır'dan COVID-19'a karşı iş birliği çağrısı. Birleşmiş Milletler 75. Genel Kurul Başkanı Volkan Bozkır, COVID-19 salgınına ilişkin ''İnsanlık olarak bu derece yakınımızda olan bir tehditle ilk defa karşı karşıya geliyoruz. Bugün anlaşmazlıklarımızı bir kenara bırakmak mecburiyetindeyiz'' dedi.. Birleşmiş Milletler (BM) 75. Genel Kurul Görüşmelerinin açılışında konuşan Birleşmiş Milletler (BM) 75. Genel Kurul Başkanı Volkan Bozkır, bu yıl bu salondaki görüşmeleri yeni bir formatta icra etmek mecburiyetinde kaldıklarını, liderlerin şahsen katılım sağlayamadığını ve toplantı marjında ikili görüşmeler gerçekleştiremediklerini söyledi. Hükümet dışı kuruluşların katılımından faydalanma imkanlarının da sınırlı olacağını ancak buna rağmen, BM çalışmalarına duyulan ihtiyacın her zamankinden daha fazla olduğunu belirten Bozkır, COVID-19 salgınının, bu toplantıya fiziken tam kadro katılıma imkan tanımamanın ötesinde çok daha fazla olumsuzluğa neden olduğunu aktardı. Sağlık sistemlerinin sınırlarının zorlandığını, eğitim faaliyetlerindeki kesintilerin ortak geleceği tehlikeye attığını vurgulayan Bozkır, "En fazla yardıma ihtiyaç duyanlar, en büyük zararı görüyor. Mülteci ve göçmenlerin yaşadığı zorluklar, şimdi daha da kötü bir hal aldı'' diye konuştu. Bozkır, kadınlar ve kız çocuklarının, cinsiyet temelli şiddet ve suistimal tehlikesine karşı daha savunmasız durumda bulunduğuna dikkati çekerek "Çocuklarımızın karşı karşıya bulunduğu, çocuk işçiliği, çocuk evliliği ve çocuk ticareti tehdidi arttı'' değerlendirmesinde bulundu. Yabancı düşmanlığı, ırkçılık, etnik ve dini temellere dayanan ayrımcılığın yükselişe geçtiğini, dini grupların mensuplarına ve ibadet mekanlarına yönelik şiddet olaylarında artış yaşandığını kaydeden Bozkır, ''Salgından ve salgının tetiklediği tüm bu olumsuz gelişmelerden zarar gören her bir bireyin acısını paylaşıyor ve kendileriyle dayanışma içinde olduğumu buradan bir kez daha ifade ediyorum'' şeklinde konuştu. Bozkır, sözlerini şöyle sürdürdü: ''İnsanlık olarak, bu derece yakınımızda olan ve hepimizi etkileyen bir tehditle ilk defa karşı karşıya geliyoruz. Bugün, farklılıklarımızı ve anlaşmazlıklarımızı bir kenara bırakmak mecburiyetindeyiz. Bugün çok taraflılığa yönelik ortak bağlılığımızı yinelemek zorundayız. Bugün, bu küresel sorunu çözmek için çabalarımızı birleştirmek ve hiçbir ihtiyaç sahibinin, bu gayretlerimizin yaratacağı imkanlardan yararlanamaz durumda kalmamasını temin etmek mecburiyetindeyiz. Birleşmiş Milletler olarak bunu başarabiliriz.'' Sistemi doğru biçimde kullanarak salgının üstesinden gelinebileceği, yenilikçi yöntemler geliştirilebileceği, sürdürülebilir, kapsayıcı ve daha adil bir dünya sağlanabileceğine dikkati çeken Bozkır, ''Ancak, bunu ülkelerin kendi başlarına gerçekleştirmeye çalışması, daha fazla can kaybına ve kaynaklarımızın heba olmasına yol açacaktır. Salgın, büyük ihtimalle önümüzdeki bir yıl boyunca çalışmalarımızı etkilemeyi sürdürecektir. Bu nedenle sorunla mücadelede, elimizdeki tüm imkanlardan sonuna kadar faydalanmalıyız'' diye konuştu. Uluslar arası sistemin hangi noktalarda başarısız olduğunun veya sürekli değişen zorluklara nerelerde yeterince adapte olamadığının ''dürüstçe'' ele alınması gerektiğini belirten Bozkır, ''Birleşmiş Milletlerin, kuruluş amacına hizmet edebilmesi ve arzuladığımız geleceğe ulaşmada üzerine düşen rolü oynayabilmesi için, gerekli reformları hayata geçirmemiz önem arz ediyor'' ifadesini kullandı. Bozkır ayrıca, Birleşmiş Milletlerin 75. kuruluş yıl dönümünde, çok taraflılığa bağlılığın yinelenerek güçlendirilmesi çağrısı yaptı. Son Güncelleme: 22 Eylül 2020 Salı 17:48
Çin Devlet Başkanı Şi: Kimseyle çatışmaya girme niyetinde değiliz. Çin Devlet Başkanı Şi Cinping, "Herhangi bir ülke ile ne soğuk savaş ne de sıcak çatışmaya girme niyetinde değiliz" dedi.. Birleşmiş Milletler (BM) 75. Genel Kuruluna video mesaj ile katılan Şi, yeni tip koronavirüs (COVID-19) salgınından ülkesini sorumlu tutan ABD Başkanı Donald Trump'ın suçlamalarını reddederek, virüse karşı mücadelenin "siyasileştirilmemesi", "uluslararası mücadele" ve "küresel iyileşme" çağrısı yaptı. Şi Cinping, ''COVID-19 insanlığın karşı karşıya olduğu son kriz olmayacak, bu yüzden el ele vermeli ve bizi bekleyen diğer küresel zorluklarla başa çıkmaya hazır olmalıyız" ifadesini kullandı. "Diyalog ve müzakereye devam edeceğiz" ABD Başkanı Trump'ın "tek taraflı", "korumacı" ve "önce Amerika" mesajının aksine çok taraflı uluslararası sistemi savunan Şi, "Herhangi bir ülke ile ne soğuk savaş ne de sıcak çatışmaya girme niyetinde değiliz. Farklılıkları gidermek ve başkalarıyla olan anlaşmazlıkları çözmek için diyalog ve müzakereye devam edeceğiz. Sadece kendimizi kalkındırmaya çalışmayacağız ve biri kazanırken diğerinin kaybedeceği bir oyun oynamayacağız" değerlendirmesi yaptı. Son Güncelleme: 22 Eylül 2020 Salı 17:07
Suudi Arabistan'da 30 kişi daha koronavirüsten öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 30 artarak 4 bin 542'ye yükseldi.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 30 kişi yaşamını yitirdi ve 522 yeni vaka tespit edildi. Son verilerle virüs kaynaklı can kaybı 4 bin 542'ye, vaka sayısı da 330 bin 798'e çıktı. Ülkede sağlığına kavuşan hasta sayısı da 1185 artarak 312 bin 684'e ulaştı. Son Güncelleme: 22 Eylül 2020 Salı 14:14
Trump, COVID-19 salgınından Çin'in sorumlu tutulmasını istedi. ABD Başkanı Donald Trump, "Birleşmiş Milletler, (COVID-19 salgınına ilişkin) eylemlerinden dolayı Çin'i sorumlu tutmalı." ifadesini kullandı.. Trump, bu yıl COVID-19 salgını nedeniyle çevrim içi olarak yapılan BM 75. Genel Kuruluna gönderdiği video mesaj ile hitap etti. COVID-19 salgını nedeniyle 2. Dünya Savaşı'ndan sonraki en büyük küresel mücadelenin yaşandığını vurgulayan Trump, "Çin virüsü (COVID-19) 188 ülkede sayısız cana mal oldu. ABD'de 2. Dünya Savaşı'ndan sonra en agresif seferberliği başlattık." dedi. Nisandan bu yana COVID-19 kaynaklı ölüm oranlarını azalttıklarını belirten Trump, "Çabalarımız sayesinde şu anda 3 aşı nihai klinik deney aşamasında. Onları önden seri üretiyoruz ki hemen dağıtıma geçebilelim. Aşıyı dağıtacağız, virüsü yeneceğiz ve pandemiyi bitireceğiz." diye konuştu. Daha önce eşi görülmemiş bir iş birliği ve barış sürecine girildiğini belirten Trump, şunları kaydetti: "Biz bu aydınlık geleceğe ilerlerken, bu pandemiyi dünyaya salan ülke olan Çin'i de sorumlu tutmalıyız. Virüsün ilk günlerinde Çin, ülke içi seyahati durdurdu ancak Çin'den yapılan uçuşlara izin verdi. Çin, benim uyguladığım seyahat yasağını da kınadı. Çin hükümeti ve Dünya Sağlık Örgütü (DSÖ), yanlış bir şekilde virüsün insana bulaştığına dair kanıt olmadığını söyledi. Sonra da belirti göstermeyen kişilerin virüsü yaymayacağını duyurdu. BM, bu eylemlerinden dolayı Çin'i sorumlu tutmalıdır." Son Güncelleme: 22 Eylül 2020 Salı 14:46
ABD'de 451 kişi daha koronavirüsten öldü. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 451 artarak 204 bin 577'ye çıktı.. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 41 bin 750 artışla 7 milyon 47 bin 643'e ulaştı. Virüs nedeniyle yaşamını yitirenlerin sayısı ise 451 artarak 204 bin 577'ye yükseldi. İyileşenlerin sayısı 4 milyon 300 bini geçerken, yapılan test sayısı ise 98 milyon 913 bini aştı. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 5 milyon 574 bin 96 vakayla Hindistan ve 4 milyon 560 bin 83 vakayla Brezilya izliyor. ABD genelinde 790 bin 679 vakayla California listenin en başında bulunurken, bu eyaleti 733 bin 173 vakayla Texas ve 685 bin 439 vakayla Florida takip ediyor. Ölü sayısında ise New York eyaleti 33 bin 185 can kaybıyla ilk sırada yer alıyor. Son Güncelleme: 22 Eylül 2020 Salı 14:08
BM Genel Sekreteri Guterres'ten küresel ateşkes çağrısı. BM Genel Sekreteri Antonio Guterres, uluslararası topluma küresel ateşkesi yıl sonuna kadar hayata geçirme çağrısı yaptı.. BM Genel Sekreteri Antonio Guterres, 75. Genel Kurul toplantısının açılış konuşmasında, geçen yıl dünyaya tehdit olarak sıraladığı dört küresel soruna bu yıl yeni tip koronavirüs salgının da eklendiğini söyledi. Dünyanın çığır açan bir sağlık krizi ve beraberinde getirdiği en büyük ekonomik krizlerden biriyle karşı karşıya olduğu uyarısı yapan Guterres, ''Covid-19, dünyanın kırılganlıklarını gözler önüne serdi'' dedi. Guterres, 30 yılda ilk kez yoksulluğun tekrar artmaya başladığını dile getirerek, sürdürülebilir kalkınma hedeflerinden uzaklaşıldığını, küresel ısınma nedeniyle gezegenin yandığını ve dünyanın stres altında gerçek liderlik arayışı mücadelesi verdiğini söyledi. "Covid-19, dünyanın bundan sonra karşı karşıya kalacağı sorunlar için bir prova" Yaşanan salgının ise daha önce görülen hiçbir salgına benzemediğini ifade eden Guterres, ''Covid-19, sadece bir alarm değil dünyanın bundan sonra karşı karşıya kalacağı sorunlar için bir prova'' diye konuştu. Virüsün dünyaya diz çöktürdüğünü belirten Guterres, uluslararası toplumun birlik olması gerektiğini, ülkeler kendi başına hareket ettiğinde virüsün de her yöne sıçradığını aktardı. Guterres, uluslararası toplumdan salgının başında yaptığı küresel ateşkes çağrısının 100 gün içinde hayata geçirilmesini isteyerek, şu ifadeleri kullandı: ''Zaman daralıyor. Dünyanın tüm sıcak çatışmaları durdurmak için küresel bir ateşkese ihtiyacı var. Aynı zamanda, yeni bir Soğuk Savaş'ı önlemek için elimizden gelen her şeyi yapmamız gerekiyor.'' Son Güncelleme: 22 Eylül 2020 Salı 13:47
İngiltere'de yeni koronavirüs kısıtlamaları açıklandı. İngiltere Başbakanı Boris Johnson, yeni tip koronavirüs (COVID-19) salgınında "tehlikeli bir dönüm noktasına ulaşıldığını" belirterek, bar ve restoranların 22.00'de kapanması talimatı verip evden çalışmaya devam edilmesini istedi.. Johnson, Avam Kamarasında yaptığı açıklamada, salgında "daha ağır sonuçlardan kaçınmak için hemen harekete geçilmesi gerektiğini" söyledi. İlkbahar aylarında alınan karantina kararıyla daha da kötü olabilecek bir felaketin önlediğini kaydeden Johnson, "Ama her zaman farkındaydık. İkinci bir dalganın gerçekleşme ihtimali vardı." dedi. "Tehlikeli bir dönüm noktasına ulaştık." ifadesini kullanan Johnson, günlük yeni enfeksiyonların sayısının bir ay öncesine oranla 4 katına çıktığını vurguladı. Ülkedeki insanların yüzde 8'inden daha azının COVID-19 antikorlarına sahip olduğunu söyleyen Johnson, yeni vakaların en fazla 20-29 yaş grupları arasında görüldüğünü, ancak ileri yaş gruplarına doğru yayılımın da arttığını anlattı. Son 14 günde hastanelere başvuruların 2 kattan fazla arttığını ifade eden Johnson, harekete geçilmezse kasım ayında her gün yüzlerce ölüm olacağı uyarısında bulundu. Yeni kısıtlamalar Salgınla mücadelede yeni önlemler almak zorunda olduklarını bildiren Johnson, "Bu hiçbir şekilde mart ayındaki tam karantinaya geri dönüş değil, evde kalmamız yönünde genel bir talimat vermiyoruz." dedi. İşe dönüş yönündeki önceki çağrılarından geri adım atan Johnson, evden çalışabilenlerin bunu yapmaya devam etmesini istedi. Johnson, yeni önlemler kapsamında perşembe gününden itibaren tüm bar ve restoranların sadece masalara hizmet vereceğini ve bu yerlerin saat 22.00'de kapanacağını söyledi. COVID-19 önlemlerine uyumun perakende, eğlence ve turizm işletmeleri için yasal zorunluluklar haline geleceğini kaydeden Başbakan, ihlal durumunda bu yerlerin para cezası veya kapanma riskiyle karşı karşıya kalacağını ifade etti. Maske takma zorunluluğunun ise perakende mağazaları, taksiler ve konaklama sektörü için de geçerli olacağını aktaran Johnson, pazartesiden itibaren düğün törenlerine katılacak kişi sayısının 30'dan 15'e düşürüleceğini duyurdu. Johnson, kuralları çiğneyen işletmelere 10 bin sterlin para cezası uygulanacağını bildirdi. "Kısıtlamalar 6 ay süreyle geçerli olabilir" Başbakan Johnson, 6'dan fazla kişinin bir araya gelmesine ilişkin yasağın kapalı spor salonlarındaki takım sporları için de geçerli olacağını belirterek stadyumların 1 Ekim'de kısmen yeniden açılmasına ilişkin planların hayata geçemeyeceğini söyledi. Kısıtlamaların 6 ay süreyle geçerli olabileceğini açıklayan Johnson, başarının ancak kurallara uyulmasıyla mümkün olacağını ifade etti. Maske takmama veya 6 kişi kuralını çiğnemenin cezasının 2 katına çıkarılarak 200 sterlin olacağını ve bu konuda askerden de destek alma seçeneğinin masada olduğunu belirten İngiliz Başbakan, virüsün bulaşma oranının düşürülememesi durumunda daha büyük kısıtlamalara gideceklerini aktardı. Günlük 50 bin vakadan korkuluyor Avrupa'da COVID-19'dan en çok ölümün görüldüğü İngiltere'de vaka sayısı ağustos ayından itibaren yükselişe geçmişti. Ülkede 19 Eylül'de 4 bin 422 yeni tip koronavirüs (COVID-19) vakasına rastlanırken, son 4 ayın en yüksek vaka sayısı kaydedilmişti. İngiltere'de hükümetin bilim danışmanı Patrick Vallance, dün yaptığı açıklamada, COVID-19 vakalarının her hafta 2 kat arttığına dikkati çekerek, ülkede artışın bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulunmuştu. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Son Güncelleme: 22 Eylül 2020 Salı 13:04
Fransa'da Meclis Başkanından başörtü karşıtı milletvekillerine tepki. Fransa'da Ulusal Meclis Başkanı Richard Ferrand, bazı milletvekillerinin parlamentodaki öğrenci sendikası temsilcisi Maryam Pougetoux'nun başörtülü olması nedeniyle toplantıyı terk etmelerine "Bu evde herkes özgürce giyinir" diyerek tepki gösterdi.. Ferrand, yaşananları doğru bulmadığını belirterek Genel Kurul Salonu hariç kişilerin meclis içinde giyim kuşamlarına ilişkin bir kısıtlama bulunmadığını hatırlattı. Genel Kurul Salonuna ise dini sembollerle giriş yasağının sadece milletvekillerini kapsadığını, geri kalan kişiler için bir kısıtlama bulunmadığını anımsatan Ferrand, "Bu evde herkes özgürce giyinir, özgürce tepkisini verir." dedi. Meclis Başkanı, kimsenin keyfi için kurallarda değişikliğe gidilmeyeceğine ve Meclis iç tüzüğünün bu hususta açık olduğuna dikkati çekti. Fransa'nın başkenti Paris'te, geçen hafta "yeni tip koronavirüs (Kovid-19) salgını ve gençliğe etkilerinin" tartışıldığı parlamento toplantısında, bazı sağcı milletvekilleri ile iktidar partisi üyesi Anne-Christine Lang, Fransa Öğrenciler Ulusal Birliği (UNEF) temsilcisi Maryam Pougetoux'nun başörtülü olmasını kabullenmediklerini belirterek toplantıdan ayrılmıştı. Milletvekillerinin söz konusu tavrı birçok kesim ve siyasetçi tarafından "cinsiyetçi ve İslamofobik" olarak değerlendirilerek tepki toplamıştı. Oturumu yöneten bir başka iktidar partisi üyesi Sandrine Mörch, milletvekillerinin eylemini gereksiz bularak, insanların dini kıyafetleriyle toplantıya katılmasını engelleyen bir kural bulunmadığını vurgulamıştı. Son Güncelleme: 22 Eylül 2020 Salı 12:53
Mali'nin yeni cumhurbaşkanı; emekli asker Bah N'Daw. Mali'de 18 Ağustos'taki darbenin ardından cumhurbaşkanının kim olacağı sorusu dün emekli kurmay albay Bah N'Daw'ın bu göreve getirilmesiyle cevap bulsa da bu sefer de emekli bir askerin "sivil" sayılıp sayılmayacağı tartışmaları gündeme geldi.. Askeri cunta Halkın Kurtuluşu Ulusal Konseyi (CNSP), cumhurbaşkanını seçecek komisyonun, emekli kurmay albay ve eski Savunma Bakanı N'Daw üzerinde uzlaştığını duyurdu. Komisyonun kararına göre, Cumhurbaşkanı Yardımcısı da CNSP lideri Assimi Goita oldu. Batı Afrika Devletleri Ekonomik Topluluğu (ECOWAS), CNSP'nin 18 aylık geçiş süreci önerisini kabul etse de cumhurbaşkanının sivil olması gerektiği konusunda net bir tavır takınmıştı. ECOWAS, sivil cumhurbaşkanı şartının yerine getirilmemesi durumunda halihazırda uygulanan yaptırımların topyekun bir ambargoya dönüşebileceği uyarısında bulunmuştu. Tüm bu açıklamalar ışığında emekli bir askerin ve devrik lider İbrahim Boubacar Keita zamanında da kısa süreliğine Savunma Bakanlığı görevini yürüten N'Daw'ın "sivil" sayılıp sayılamayacağı tartışılıyor. Sovyetler Birliği'nde eğitim aldı Mali'nin iç kesimlerinde yer alan Segou'da 23 Ağustos 1950'de doğan N'Daw'ın askeri kariyeri, orduya 1 Haziran 1973'te gönüllü olarak katılmasıyla başladı. Koulikoro'daki askeri okulun 7'nci dönem (1973) mezunlarından olan N'Daw, ertesi yıl Sovyet Sosyalist Cumhuriyetler Birliği'nde helikopter pilotu olmak için eğitim aldı. Boyu nedeniyle (1,95) çevresi tarafından "Koca" lakabıyla tanınan N'Daw, Mart 1976'da Hava Kuvvetlerine girdi. N'Daw, Fransa'daki yüksek askeri eğitiminin yanı sıra 1994'te Savaş Okulunda da eğitim gördü. Kısa süreliğine Savunma Bakanlığı yaptı Oldukça parlak bir askeri kariyere sahip olan 70 yaşındaki N'Daw, eski Cumhurbaşkanı Modibo Keita'yı koltuğundan darbeyle indiren ve 15 Eylül'de yaşamını yitiren Moussa Traore'nin de yaveri olarak görev yaptı. N'Daw, başta Hava Kuvvetleri Komutanlığı, Ulusal Muhafızlar Komutan Yardımcılığı olmak üzere birçok kilit pozisyonda bulundu. Emekli Gaziler ve Savaş Mağdurları Ofisinin (ONAC) 2008'den 2012'ye kadar yöneticiliğini yapan N'Daw, 2012'de askeri kariyerini noktalayarak emekli oldu. N'Daw, 18 Ağustos'taki darbeyle görevi bırakan Keita döneminde 2014'te Savunma Bakanlığına getirildi ancak bu görevde birkaç ay kaldı. ECOWAS sessiz Cuntanın 12 Eylül'de yayınladığı şarta göre ülkeyi en fazla 18 ay yönetecek yeni Cumhurbaşkanı N'Daw ve yardımcısı olarak görev yapacak Goita, 25 Eylül'de yemin ederek göreve başlayacak. Başbakan da şartta belirtildiği gibi cumhurbaşkanı tarafından atanacak. N'Daw'ın halihazırda askeri bir görevde bulunmamasının, ECOWAS'ın sivil cumhurbaşkanı talebini karşıladığı yorumları yapılsa da Batı Afrika bloku şimdilik sessizliğini koruyor. Son Güncelleme: 22 Eylül 2020 Salı 12:38
İran-Irak savaşının üzerinden 40 yıl geçti ancak hegemonya tartışmaları bitmedi. Saddam Hüseyin liderliğindeki Irak ile Humeyni önderliğindeki İran arasında 8 yıl süren savaş, galibi olmadan barışla noktalandı ancak iki ülke arasındaki hakimiyet tartışmaları sona ermedi.. Tahran ile Bağdat arasında sınıf ihtilafları ve birbirlerinin üzerinde egemenlik kurma suçlamalarından kaynaklı olarak 22 Eylül 1980'de başlayan 8 yıllık kanlı savaş, 40 yılı geride bıraktı. Her yıl 21-28 Eylül tarihlerinde Kutsal Savunma Haftası adıyla İran'ın genelinde çeşitli törenlerle anılan İran-Irak savaşı, Tahran yönetimi için devrimin sac ayaklarından birini oluşturuyor. Ülkede askeri geçit törenleri ve gövde gösterileri savaşın yıl dönümünde yapılır, önemli mesajlar en üst perdeden bu süreçte veriliyor. İran lideri Ali Hamaney de dün savaşın yıldönümü nedeniyle yaptığı konuşmada Humeyni'nin "baldıran zehri" olarak nitelediği Saddam ile barış anlaşmasını övdü ve bunun "en akıllıca yönetilen olaylardan" biri olduğunu söyledi. Hamaney, konuşmasında bir de tehlikeye dikkat çekti; "Kutsal Savunmanın (İran-Irak savaşı) tahrif edilmesi gibi ciddi bir mesele ve büyük bir tehlike var. Tahrif eden bir güç var." Hamaney, bu vurgularıyla söz konusu savaşın İran devrimi için önemine işaret ederken Genelkurmay Başkanı Muhammed Bakıri ise ülke genelindeki İran-Irak savaşını anlatan müze sayısının 2025 yılında 36'ya çıkacağı bilgisini paylaştı. Bunun yanı sıra başkent Tahran caddelerini ve toplu ulaşım duraklarını dolduran panolarda da savaşta hayatını kaybedenler ile İran'ın başarıları anlatılıyor. Bütün bunlar İran'ın Saddam ile savaşa dair anlatısının devrimin hayatiyeti açısından da çok önemli olduğunu gösteriyor. Tahran, oluşturduğu semboller üzerinden Irak'ta bölgesel ve küresel güçlere karşı büyük bir savaş verdiği iddiasını sürekli olarak canlı tutuyor Saddam'ın "Kadisiyesi" yıkıldı, Humeyni'nin "Kutsal Savunması" ayakta Irak'ın devrik lideri Saddam Hüseyin, İran'da Şii din adamlarının liderliğinde gerçekleşen 11 Şubat 1979 devriminin ardından Tahran yönetiminin Irak'taki Şiilerin desteğiyle kendi yönetimini de devirme peşinde olduğunu ileri sürdü. Saddam'ın bu endişesiyle ilgili olarak Humeyni'nin o tarihlerdeki vekili ve devrimin önemli şahsiyetlerinden Ayetullah el-Uzma Hüseyin Ali Muntazeri "bugün İran yarın Irak" gibi radikal sloganlar attıklarını ve bunun da komşuları dehşete dehşete düşürdüğünü anlatıyordu. Muntazeri'ye göre devrimden sonra Bağdat'a heyetler gönderilmeli ve dostluk mesajı verilmeliydi ancak bu yapılmadığı gibi tahrik edici söylem ve eylemlerde bulunuldu. Devrik Baas lideri, bölgedeki bazı ülkelerin de desteğini alarak 22 Eylül 1980'de Arapların yaşadığı Huzistan eyaletindeki Abadan ve Hürremşehr'e saldırarak savaşın fitilini ateşledi. Saddam, kısa süre içinde bu kenti alarak İran'ın içlerine doğru ilerledi. Dönemin Baas rejimi bu savaşa Müslüman Arap ordusu ile Sasani İmparatorluğu arasında yapılan savaşa atıfla "Kadisiye" adını koymuştu. Yeni Tahran yönetimi ise savaşa "Kutsal Savunma" adını vererek, bu olayı devrimin tahkimi ve geniş halk tabanına yayılması açısından önemli bir fırsat olarak değerlendirdi. Çünkü İran ile Irak arasındaki savaş devam ederken içeride de muhalefet hareketi kanlı saldırılara başlamış ve devrimin önemli simalarını hedef alıyordu. Savaş bitse de hegemonya tartışmaları bitmedi İran, bir yandan Irak ile savaşırken diğer yandan da birçok yerde Halkın Mücahitleri Örgütü (HMÖ) ve ülkenin batısında da İran Kürdistan Demokrat Partisi (İKDP) ile şiddetli çatışmalar yaşıyordu. Savaş 8 yıl sürdü ve 1 milyon kişinin hayatını kaybetmesinin ardından galipsiz bir şekilde iki tarafın da kabul ettiği, Birleşmiş Milletler Güvenlik Konseyi'nin 598 sayılı kararıyla 20 Ağustos 1988'de sona erdi. Savaşın bitiminin ardından İran, Saddam'ın devrilmesi için 1991'deki Birinci Körfez Harbi'ne ve 2003'teki ABD işgaline destek verdi. Eski İran Cumhurbaşkanı Mahmud Ahmedinejad, Irak işgalinde ABD ile müzakere yaptıklarını dile getirmişti. İki ülke arasındaki tarihi savaşa neden olan "hegemonya" tartışmaları günümüzde de devam ediyor. Tahran yönetimi, terör örgütü DEAŞ ile mücadele için Şii din adamı Ali Sistani'nin çağrısıyla kurulan Haşdi Şabi üzerinden Irak'a müdahale ettiği eleştirileri yapılıyor. Haşdi Şabi oluşumuna yasal statü verilerek başbakanlığa bağlı Ulusal Güvenlik Müsteşarlığı içerisinde özerk bir birim haline getirilse de ABD tarafından terör listesine alınan Hizbullah en-Nuceba ve Seraya Talia el-Horasani gibi örgütlerin yanı sıra Asaib Ehlil Hak gibi birçok grubun da İran’ın ruhani lideri Ali Hamaney'den emir aldıkları belirtiliyor. Söz konusu örgütlerin yöneticileri de konuşmalarında Hamaney'i lider olarak gördüklerini saklamıyor ve İran'a bağlılıklarını deklare etmekten kaçınmıyorlar. Tahran ile Bağdat arasında "içişlere karışılmaması" konsensüsü İran lideri Hamaney de Kazımi ile görüşmesinde "İran'ın hiçbir zaman Irak'ın iç işlerine karışma gibi bir niyeti olmamıştır ve olmayacaktır." dedikten sonra Irak Başbakanına şunu da söylemeyi ihmal etmemişti: "Onlar (ABD'liler), evinizde misafirlerinizi öldürdüler ve bu cinayeti açık bir şekilde itiraf ettiler. Bu küçük bir mesele değildir." Ülkede işsizlik, yolsuzluk ve kamu hizmeti yetersizliği nedeniyle geçen sene ekim ayında patlak veren hükümet karşıtı gösterilerde protestocuların bir diğer hedefinde, askeri ve siyasi hegemonyasıyla bölgedeki mezhepçi ve yayılmacı politikasından rahatsız oldukları İran vardı. Iraklı protestocular, İran'ı hegemonya kurmak ve ülkede mezhepçiliği yaymakla da suçlayarak sık sık Tahran karşıtı sloganlar atmış ve bu ülkenin diplomatik misyonlarına saldırmıştı. Şii nüfusun yoğunlukta olduğu güneydeki kentlerde göstericiler, İran'ın diplomatik temsilciliklerini defalarca ateşe vermişti. Gösteriler sırasında İran bayrağıyla dini lideri Ali Hamaney ve Devrim Güçleri'ne bağlı Kudüs Gücü Komutanı Kasım Süleymani'nin posterleri de yakılmıştı. Savaş nedenlerinden biri olan Fırat ile Dicle'nin birleşme noktası Şattu'l Arap su yolu çözüme kavuşturuldu ve sınır ihtilafları da büyük ölçüde giderildi ancak hegemonya tartışmalarının daha uzun yıllar süreceği belirtiliyor. Günümüzdeki Bağdat yönetimi savaşı ve kazanımları ile kayıplarını sahiplenmezken diğer cephede yer alan İran bu tarihi mücadeleyi yeni nesillerin zihninde canlı tutmak için çok yönlü politikalar yürütüyor. İran’da, bugüne kadar konuyla ilgili yaklaşık 250 sinema filmi çekildi, onlarca kitap yazıldı, müzeler açıldı ve her yıl birçok anma töreni düzenleniyor. 22-29 Eylül arasında "Kutsal Savunma Haftası" adıyla bir hafta boyunca etkinlikler, çeşitli programlar ve askeri gövde gösterileri yapılıyor ancak Tahran yönetimi yeni tip koronavirüs salgını nedeniyle askeri geçit törenini bu sene iptal etme kararı aldı. Son Güncelleme: 22 Eylül 2020 Salı 11:27
İran'da günlük COVID-19 vaka sayısında rekor. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 178 artarken vaka sayısı 3 bin 712 ile salgının başından bu yana en yüksek seviyesine çıktı.. Sağlık Bakanlığı Sözcüsü Sima Sadat Lari, yaptığı açıklamada COVID-19 salgını nedeniyle son 24 saatte 178 kişinin daha hayatını kaybettiğini ve 3 bin 712 yeni vaka tespit edildiğini belirtti. Lari, böylece virüs kaynaklı toplam can kaybının 24 bin 656'ya, vaka sayısının da 429 bin 193'e çıktığını aktardı. Virüse yakalananlardan 3 bin 922'sinin durumunun ağır olduğunu söyleyen Lari, şu ana kadar iyileşenlerin sayısının da 363 bin 737'ye ulaştığı bilgisini verdi. Lari, ülkede toplam 3 milyon 800 bin 619 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletten 29'unun "kırmızı" ve "riskli" bölgeler arasında yer aldığını sözlerine ekledi. Son Güncelleme: 22 Eylül 2020 Salı 11:13
Güney Kore Başbakanı Sye-kyun karantinaya girdi. Güney Kore Başbakanı Chung Sye-kyun'un, danışmanının koronavirüs (COVID-19) testinin pozitif çıkmasının ardından kendisini karantinaya aldığı bildirildi.. Güney Kore medyasındaki haberlere göre, sabah saatlerinde başkent Seul’daki bir sağlık merkezinde test yaptıran Başbakan Sye-kyun'un "yakın temaslı" olarak sınıflandırılmadığı ve testi pozitif çıkan danışmanıyla 16 Eylül’den beri yüz yüze görüşmediği ifade edildi. Yetkililer, başbakanın, tedbir amacıyla koronavirüs testi yaptırdığını ve resmi konutta dinlenmeye çekildiğini kaydetti. Test sonucunun akşam saatlerinde çıkması beklenirken Sye-kyun'un testi takiben günlük programının geri kalanını iptal ettiği belirtildi. Son Güncelleme: 22 Eylül 2020 Salı 10:24
COVID-19 tespit edilen kişi sayısı 31 milyon 504 bin 352 oldu. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı, 31 milyon 504 bin 352 oldu.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 969 bin 753 kişi yaşamını yitirdi. Vaka sayısı, dünya genelinde 31 milyon 504 bin 352'ye çıkarken virüs saptanan 23 milyon 132 bin 12 kişi sağlığına kavuştu. Tedavisi devam eden 7 milyon 402 bin 587 aktif vaka bulunuyor. En fazla vaka ve ölümün görüldüğü ABD'de 7 milyon 46 bin 216 kişide COVID-19 tespit edildi, salgın nedeniyle 204 bin 506 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (5 milyon 562 bin 663), Brezilya (4 milyon 560 bin 83), Rusya (1 milyon 115 bin 810), Peru (772 bin 896), Kolombiya (770 bin 435), Meksika (700 bin 580), İspanya (671 bin 468), Güney Afrika (661 bin 936), Arjantin (640 bin 147), Fransa (458 bin 61), Şili (447 bin 468), İran (425 bin 481), İngiltere (398 bin 625), Bangladeş (350 bin 621), Suudi Arabistan (330 bin 246), Irak (322 bin 856), Pakistan (306 bin 886) ve Türkiye (304 bin 610)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (137 bin 350), Hindistan (88 bin 965), Meksika (73 bin 697), İngiltere (41 bin 788), İtalya (35 bin 724), Peru (31 bin 474), Fransa (31 bin 338), İspanya (30 bin 663), İran (24 bin 478), Kolombiya (24 bin 397), Rusya (19 bin 649), Güney Afrika (15 bin 992), Arjantin (13 bin 482), Şili (12 bin 298) ve Ekvador (11 bin 95). Son Güncelleme: 22 Eylül 2020 Salı 09:44
İsrail'de iktidar karantinayı 'yumuşatsa da' ekonomi üzerindeki tehdit sürüyor. İsrail’de geri getirilen karantina uygulaması, Başbakan Netanyahu liderliğindeki koalisyon hükümetinin virüsün yayılmasını önleme ve ekonomik sorunlara çözüm bulma arasında sıkışıp kaldığını gözler önüne seriyor.. COVID-19 salgınında ikinci dalganın etkisine giren İsrail’de bu ay günlük vaka sayısı 5 bini aşarak rekor kırdı. Artan vakalar nedeniyle Netanyahu hükümeti 18 Eylül’den itibaren ülke genelinde 3 haftalık karantina kararı aldı. Alınan bu kararla İsrail, COVID-19 salgının ardından dünyada ikinci kez karantina uygulamasını başlatan ilk ülkelerden biri olurken, söz konusu karantinadaki kuralların öncekine oranla yumuşatılması dikkati çekiyor. Karantina kararına rağmen halkın evlerinden 1 kilometre uzaklaşmasına izin verilirken, alışveriş ve spor için dışarı çıkanlara mesafe sınırlaması getirilmedi. Market, eczane ve fırınların açılmasına izin verilirken, restoranlar açık olsa da müşteri kabul edemiyor ve sadece paket servisi yapabiliyor. Özel sektördeki kurumlarda çalışan sayısına sınırlama getirilmezken, kamu sektöründe çalışanların yüzde 50’sinin işe gelmesine izin veriliyor. Toplu taşıma hizmetleri devam ederken, bu araçlarda maske ve sosyal mesafe kuralının yanı sıra iki koltuktan birinin boş bırakılması zorunluluğu getirildi. Yeni önlemlerin COVID-19 salgınının ilk dalgasının ardından alınanlara oranla oldukça hafifletilmesi Netanyahu hükümetinin "iki arada bir derede" kaldığını gösteriyor. Bir tarafta hızla yayılan ve sağlık sektörünü tehdit eden COVID-19 salgını, diğer tarafta ise ilk dalgada yara alan ve ikinci geniş çaplı karantinada daha da zora düşecek ülke ekonomisi. Karantinada, yumuşatılan önlemler sayesinde ülke ekonomisinin fazla etkilenmemesi hedeflenirken, virüsün yayılmasının yavaşlatılmaya çalışıldığı belirtiliyor. Netanyahu yönetiminin artan protestoların da etkisiyle ekonomiyi daha da zor duruma sokacak adımlardan kaçındığı için bu tür bir yumuşak karantina uygulamasına gittiği düşünülüyor. Karantinaya rağmen hareketlilik sürüyor Ülke genelinde her ne kadar karantina kararı alınsa da İsrail sokaklarındaki hareketlilik göze çarpıyor. Birçok dükkan ve işletmenin karantina kararı nedeniyle kapalı olduğu görülürken, polis kurallara uyulup uyulmadığını denetlemek için kentlerdeki bazı yollara kontrol noktaları kurdu. Batı Kudüs’teki Ultra-Ortodoksların yaşadığı mahallelerde maske takanların az olduğu görülürken, karantina kararına rağmen sokaklardaki kişi sayısının azımsanmayacak derecede fazla olması dikkati çekiyor. Tel Aviv’de ise sahillerdeki yoğunluk ve maske takan kişi sayısının azlığı göze çarpıyor. Spor yapanlar için evlerinden uzaklaşma mesafesi kaldırılması nedeniyle özellikle iş çıkışı çok sayıda kişi Tel Aviv’deki sahillere akın ediyor. Hal böyle olunca İsrail’de alınan karantina kararının salgının kontrol altına alınmasına katkı sağlayıp sağlamayacağı henüz kestirilemiyor. Karantina ekonomiyi zorluyor İsrail makamlarının verilerine göre, son 5 gün içinde 41 binden fazla kişi işsiz kalırken, yeniden iş bulanların sayısı ise sadece 4 bin 650 oldu. Bu rakamlarla 8,8 milyon nüfusa sahip İsrail’de toplam işsiz sayısı 779 bini aştı. Kovid-19 salgını ve ardından gelen karantina birçok işletmeyi derinden etkiledi. Başta turizm olmak üzere birçok sektör zor günlerden geçiyor. Tel Aviv’deki Shlomy Salamon’un işlettiği restoran da o işletmelerden biri. Salamon, yaptığı açıklamada, hükümetin COVID-19 ile mücadelede birçok hata yaptığını ve bunun bedelini de halkın ödediğini belirtti. Karantina kararı nedeniyle sadece evlere servis yapabildiklerini ve işletme olarak zor durumda olduklarını dile getiren Salamon, “Evlere servis, suyun üzerinde kalarak nefes almaya çalışmak gibi bir şey ve salgından önceki çalışma kapasitemizin en fazla yüzde 5’ine denk geliyor. Burada daha önce 100’e yakın işçi vardı bugün sayıyı 10’a kadar düşürmek zorunda kaldık.” ifadelerini kullandı. İsrail’deki yumuşak karantinanın salgını önlemeye yardımcı olup olmayacağını kestirmek için henüz erken olsa da ülke ekonomisine 5 milyar dolardan fazla maliyetinin olacağı kaydediliyor. Sağlık sistemi alarm veriyor Sağlık Bakanlığının verilerine göre, son haftalardaki sert yükselişle COVID-19 salgınında toplam vaka sayısı 190 bin 929'a çıkarken 1273 kişi de virüs nedeniyle hayatını kaybetti. Aktif vaka sayısının 52 bini aştığı ülkede, durumu ağır olan hastaların sayısı 653'e ulaştı. Vakalardaki hızlı artış nedeniyle Kovid-19 bölümleri dolan biri Batı Kudüs, diğeri de Aşdod kentindeki olmak üzere iki hastane virüs taşıyan yeni hasta alamayacağını duyurdu. Salgın nedeniyle hastanelerdeki doluluk oranı giderek artarken, Savunma Bakanı Benny Gantz, orduya 200 yataklı sahra hastenesinin inşa edilmesi için çalışmalara başlanılması talimatını verdi. Son Güncelleme: 22 Eylül 2020 Salı 09:26
KKTC Acil Durum Hastanesi ekimde hizmete girecek. Kuzey Kıbrıs Türk Cumhuriyeti (KKTC) Başbakanı Ersin Tatar, inşaatı devam eden KKTC Acil Durum Hastanesi'nin, ekim ayının ilk haftalarında hizmete gireceğini duyurdu.. KKTC Başbakanı Ersin Tatar, Türkiye tarafından KKTC'de yaptırılan acil durum hastanesinin inşaat alanında incelemelerde bulunarak, yetkililerden bilgi aldı. Tatar, burada gazetecilere yaptığı açıklamada, Cumhurbaşkanı Recep Tayyip Erdoğan'ın talimatıyla KKTC'deki acil durum hastanesinin yapımına başlandığını ve inşa sürecinin hızlıca ilerlediğini kaydetti. Türkiye'den KKTC'ye acil durum hastanesi "100 yataklı, içerisinde 6 ameliyathanesi ve 24 yoğun bakım odası olan, tam teşekküllü ve donanımlı hastanemiz, inşallah ekim ayının ilk haftalarında halkımızın hizmetine girecektir." diyen Tatar, bu hastanenin KKTC sağlık sistemi için önemli bir yatırım olduğunu vurguladı. Tatar, hastanenin yeni tip koronavirüs (Covid-19) pandemisi sonrasında da KKTC halkının hizmetinde olacağını kaydetti. KKTC'de şimdiye dek çok ağır Covid-19 vakalarının yaşanmadığının altını çizen Tatar, dünyanın hiçbir yerinde Covid-19'un kontrol altına alınmadığını ancak hükümetin tedbirli olduğu KKTC'de Covid-19 salgınının kontrol altında olduğunu dile getirdi. Tatar, hastanenin inşasında emeği geçen herkese teşekkürlerini iletirken, hastane inşaatının başladığı ilk günlerde bir kaza sonucu yaşamını yitiren çalışan için başsağlığı diledi. "Guterres'in açıklaması gereksizdi" Başbakan Tatar, Birleşmiş Milletler (BM) Genel Sekreteri Antonio Guterres'in "KKTC'deki seçimlerin ardından garantörler ve iki tarafın yer aldığı 5 kilit aktörle siyasi süreci yeniden başlatmayı planlıyorum." açıklamasına ilişkin soru üzerine, "Guterres'in açıklaması, seçimlere çok az bir süre kala tamamıyla gereksiz bir açıklamaydı. Biz bunu o şekilde değerlendirdik. Önemli olan burada Kıbrıs Türk halkının ne söyleyeceğidir. 11 Ekim'de Kıbrıs Türk halkı kendi iradesini ortaya koyacaktır." dedi. Türkiye'den de Guterres'in açıklamasına ilişkin tepkiler geldiğini hatırlatan Tatar, şunları kaydetti: "Türkiye Cumhuriyeti'ni de kimse göz ardı edemez ve buranın bir garantörüdür. Kıbrıs Konferanslarında Türk tarafının bütün iyi niyetine rağmen, Cumhurbaşkanı Akıncı'nın haritayı vermesine ve işi sıfır asker, sıfır garanti noktasına getirmesine rağmen Rum tarafı kriz çıkartarak masanın çökmesine sebebiyet vermişti. O günlerde yapılan açıklamalarda Akıncı da, 'Bu nesil bir federasyon şansını yitirmiştir, böyle bir şans artık kalmamıştır.' dedi. Bunu da o dönemde Türkiye Cumhuriyeti makamları da tekrarlamıştı ve geçen hafta da bu tekrar ifade edildi." Tatar, mevcut koşullar ve Doğu Akdeniz'de yaşananlara bakıldığında artık Kıbrıs'ın bambaşka bir coğrafyada bulunduğuna, sadece Ada'nın kendi içindeki denge meselesi olmadığına, Doğu Akdeniz ve bölge meselesi olduğuna işaret etti. "Türkiye'nin varlığı ve garantörlük hakkı Kıbrıs Türk halkı için fevkalade önemli" Hem Kıbrıs hem de KKTC'nin öneminin arttığına dikkati çeken Tatar, "Artık yepyeni bir geleceğimiz için Kıbrıs'ta, Kıbrıs Türk halkının hak ve çıkarlarını koruyabilmek için Türkiye ile uyum içinde çalışabilmemiz çok önemli. Türkiye'nin buradaki varlığının ve garantörlük hakkının Kıbrıs Türk halkının refah ve güvenliği için fevkalade önemli olduğunu halkımıza hatırlatmak durumundayız. Kıbrıs Türk halkı, haklı mücadelesinde çok önemli bir pozisyona gelmiştir." diye konuştu. Sağlık Bakanı Ali Pilli de Başbakan Tatar'a incelemeleri sırasında eşlik etti. Son Güncelleme: 22 Eylül 2020 Salı 08:59
Endonezya'da maske takmayanlara mezar kazma cezası. Endonezya'da maske takmayan 8 kişiye, mezar kazma cezası verildi.. Endonezya'nın Doğu Cava'ın Cerme bölgesinde 8 kişinin maskesiz dolaştığı belirlendi. Uyarıları dikkate almayan bu kişilere köy mezarlığında, koronavirüs nedeniyle ölenlerin mezarlarını kazma cezası verildi.. Cezanın maske takmayanlar için caydırıcı etkisi olması hedefleniyor.. Endonezya'da son olarak 4 bin 176 vaka tespit edilmişti. Sağlık Bakanlığı bunun salgının başlangıcından bu yana kaydedilen en yüksek günlük vaka sayısı olduğunu açıkladı. Vaka sayısının 248 bini bulduğu ülkede, hayatını kaybedenlerin sayısı da 9 bini geçti. Son Güncelleme: 22 Eylül 2020 Salı 09:11
Avrupa'da 'ikinci dalga' tehlikesi: Tedbirler sıkılaştırılıyor. Avrupa'daki birçok ülkede günlük yeni tip koronavirüs (COVID-19) vakalarının yeniden artmaya başlamasıyla olası bir "ikinci dalga" tehlikesine karşı önlemler de sıkılaştırılıyor.. Yaz aylarında yeni vaka sayılarının azaldığı ülkelerde son günlerde açıklanan rakamlar, salgının başlangıç dönemindeki seviyelerin üzerine çıkarken, ülkeler de kaldırdıkları salgın tedbirlerini yeniden uygulamaya başladı. Avrupa'da en fazla COVID-19 ölümünün kaydedildiği İngiltere, son dönemde yeni vakaların yükselişe geçtiği ülkelerden biri. İngiltere'de 27 Haziran-8 Ağustos'ta, 1000'in altında seyreden günlük ortalama yeni vaka sayısı, son bir haftada yaklaşık 3 bin 800 oldu. Ülkede 18 Eylül Cuma günü 4 bin 422 yeni vaka tespit edilirken, bu rakam 4 bin 649 vakanın saptandığı 8 Mayıs'tan beri görülen en yüksek günlük vaka sayısı olarak kayda geçti. Hükümetin bilim danışmanı Patrick Vallance, COVID-19 vakalarının her hafta 2 kat arttığına dikkati çekerek, ülkede artışın bu şekilde sürmesi durumunda ekim ayı ortalarında günlük 50 bin vaka görülebileceği uyarısında bulundu. İngiltere'deki yeni tedbirler İngiltere'nin kuzeyindeki Northumberland, Kuzey ve Güney Tyneside, Newcastle-upon-Tyne, Gateshead, Sunderland ve Durham bölgelerinde artan vakalar nedeniyle 18 Eylül'den itibaren yeni kısıtlamalar uygulanmaya başlandı. Bu bölgelerde yaşayanların hane halkı dışındakilerle sosyalleşmesi yasaklandı, yiyecek sektörünün masada müşteri kabul edemeyeceği ve eğlence sektörü mekanlarının saat 22.00'den sonra kapanacağı açıklandı. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi de yasaklandı. İngiltere'de, günlük COVID-19 vaka sayısı ekim ayında 50 bine ulaşabilir İngiltere Başbakanı Boris Johnson, ülkede COVID-19 testi pozitif çıkanların kendilerini evinde izole etmelerinin 28 Eylül'den itibaren "yasal bir zorunluluk" haline getirileceğini duyurdu. Buna göre test sonucu pozitif olup kendilerini evinde izole etmeyenlere ilk etapta 1000 sterlin (yaklaşık 9700 lira), ihlalin tekrarlanması durumunda ise 10 bin sterline kadar para cezası verilebileceği açıklandı. Fransa'daki rakamlar mart ve nisanı geçti Fransa'da da COVID-19 salgınında "ikinci dalga" endişesi giderek artıyor. Ülkede eylül başından itibaren günlük vaka sayıları ciddi seviyede yükselişe geçerken son birkaç haftada kaydedilen günlük vaka sayıları salgının zirvede olduğu mart ve nisan aylarındaki rakamları geride bıraktı. Fransa'da 19 Eylül'de 13 bin 498 yeni vakayla salgının başlangıcından bu yana en yüksek günlük vaka sayısına ulaşılırken son günlerde yeni vaka sayıları 10 ila 13 bin civarında seyrediyor. Rakamların yükselmesinin sebebinin ise test sayılarının artırılması ve Fransızların tedbirlere yeteri kadar uymaması olduğu belirtiliyor. Fransa'da son 24 saatte 5 bin 298 vaka tespit edildi Cumhurbaşkanı Emmanuel Macron yönetimi, sokağa çıkma kısıtlamasının olduğu mart ve nisanda salgınla mücadeleyi tek merkezden yönetirken, mevcut durumda salgınla ilgili alınacak önlemlerin kararı belediyelere ve valiliklere bırakıldı. Bu nedenle de farklı kentlerde farklı tedbirler alındı. Fransa'da yürürlükteki önlemler arasında, kamuya açık alanlarda maske kullanma zorunluluğu, 6 veya 10'dan fazla kişinin bir araya gelmesinin yasaklanması ve etkinliklerin iptal edilmesi bulunuyor. Öte yandan, hastanelerde tedavi görenlerin ve yoğun bakımda yatanların sayısının artması da yatak kapasitenin yetersizliği nedeniyle COVID-19 ile mücadeleyi daha da zora sokuyor. Bu arada Fransa'da öğrencilerde COVID-19'a rastlanması nedeniyle 89 okul kapatıldı. Almanya'da yeni önlemler alıyor Almanya'da da son dönemlerde COVID-19 vakalarında yavaş ama istikrarlı bir artış olması yetkilileri bir dizi yeni önlem almaya itti. Federal Sağlık Bakanı Jens Spahn, yaptığı açıklamada, özellikle havaların soğumaya başlamasıyla risk grubundaki kişiler başta olmak üzere bir dizi önlemler içeren yeni bir eylem planı hazırladıklarını söyledi. Buna göre, ülke genelindeki tüm merkezi yerlerde ateş ölçme merkezleri kurulacak, hızlı antikor testleri yapılacak ve hastalık belirtisi gösterenlerin grip ya da COVID-19 hastası olup olmadıkları hızlıca belirlenecek. Özellikle risk grubunda yer alan yaşlı ve kronik hastalarda COVID-19 tehlikesini en aza indirmeyi amaçladıklarını vurgulayan Spahn, "Örneğin huzurevleri gibi hassas alanlarda önleyici seri testler yapılmalı. Virüsün oralara girmesini önlemek için azami hayret göstermeliyiz." dedi. Almanya'da çok sayıda öğrenci ve öğretmen karantinada Öte yandan, Almanya genelindeki okullarda artan COVID-19 vakaları da dikkat çekiyor. Virüsün en çok görüldüğü eyaletlerden olan ve 1 milyon 650 bin öğrencinin eğitim gördüğü Bavyera'da 8 bin 800'den fazla öğrenci ve 771 öğretmenin karantina altında olduğu belirtildi. Türklerin yoğun yaşadığı Almanya'nın en kalabalık eyaleti Kuzey Ren Vestfalya'da (KRV) ise 7 bin civarında öğrenci ve 580 öğretmenin karantinaya alındığı açıklandı. Eyalette salgın nedeniyle ayrıca 4 okul tamamen, 106 okul ise kısmen kapandı. İspanya'da bölgesel tedbirler alınıyor Avrupa'da COVID-19 salgınının en yoğun görüldüğü ve yeni vakalarda en yüksek artışın tespit edildiği ülke olarak öne çıkan İspanya, yeni bir olağanüstü hal (OHAL) ilanını önlemek için bölgesel tedbirler alıyor. Madrid'de 8 belediyede hafta başında yürürlüğe giren yeni kararlar ile ülke genelinde serbest dolaşıma kısıtlama getirilen belediye sayısı 77'ye çıktı. Avrupa genelinde COVID-19'un en yoğun görüldüğü bölge olan Madrid'de, toplamda 855 bin kişiyi etkileyen serbest dolaşıma kısıtlama getiren uygulamalar başlatıldı. Her 14 günde bir revize edilecek tedbirler kapsamında, salgının yoğun görüldüğü mahallelerde kontrol noktaları oluşturan polis, sadece iş, okul, sağlık veya ikamet gerekçeleriyle girişlere izin vererek denetim yapıyor. Toplamda 6,5 milyondan fazla kişinin yaşadığı Madrid özerk yönetimi genelinde ise en fazla 6 kişinin bir araya gelmesine izin verilmesi, park ve bahçelerin kapatılması, restoran ve barlardaki doluluk oranının yüzde 50'ye indirilmesi ve alışveriş merkezleri dahil tüm dükkan ve işletmelerin en geç saat 22.00'de kapanması gibi önlemler alındı. Madrid'dekine benzer uygulamalar Toledo, Badajoz, Murcia, Teruel, Valensiya, Lleida, Barselona, Salamanca, Valladolid, Ourense gibi kentler başta olmak üzere İspanya'nın 17 özerk yönetiminin 10'unda uygulanıyor. Bu arada, kurallara uymayanlara 600 ila 600 bin euro para cezası kesilmesi öngörülüyor. İspanya genelinde 115 okul kapatıldı Diğer yandan, ülke genelinde yüz yüze eğitime başlanmasından bu yana geçen 2 haftada 115 okul ve 560'dan fazla sınıf COVID-19 vakaları nedeniyle kapatıldı. Sağlık Bakanlığının açıkladığı son verilere göre, COVID-19 vakaları son 3 günde 31 bin 428 artışla 671 bin 468'e çıktı. Ülkede son 7 günde 311 kişi hayatını kaybetti ve ölenlerin toplam sayısı 30 bin 663'e yükseldi. İtalya'da tatilcilerin etkisiyle vakalar yeniden yükselmeye başladı Avrupa'da salgının ilk ve ciddi şekilde etkilediği yer olan İtalya'da ise yaz sonuna doğru vaka sayılarında yeniden artış olsa da bu artış Fransa ve İspanya'nın yanında hafif kalıyor. Salgını yaz öncesinde kontrol altına almayı başaran İtalya'da ağustos ayında özellikle gençler ve tatilcilerin etkisiyle günlük yeni vaka sayıları yükselmeye başladı. Ülkede 3 Ağustos'ta 159'a kadar gerileyen günlük vaka sayısı, 4 Eylül'de 1733'e kadar yükseldi. 18 Eylül'de 1907 yeni vakayla son dönemdeki artış eğiliminin zirvesini gören İtalya'da, günlük ölümlerde herhangi bir artış olmaması yetkilileri fazla endişelendirmiyor. Ağustos ayındaki artış sebebiyle özellikle gençlerin gittiği diskotek ve benzeri mekanları kapatma kararı alan hükümet, COVID-19 vakalarının yoğun olduğu İspanya, Yunanistan, Malta ve Hırvatistan'dan gelenlere de test zorunluluğu getirdi. Sağlık Bakanı Roberto Speranza, 21 Eylül Pazartesi günü yaptığı açıklamada, Avrupa'daki verilerin küçümsenemeyeceğini belirterek, Fransa'da son günlerde 10 bini geçen vakalara dikkati çekti ve Paris'in de içinde bulunduğu 7 bölgeden gelenlere test zorunluluğu getirdi. Belçika'da da sayılar yazın bitmesiyle artıyor Belçika'da yaz mevsiminin girmesiyle düşen sayılar, yazın bitişiyle artışa geçti. Ülkedeki COVID-19 vaka sayılarının günlük ortalaması 1197'ye kadar yükseldi. 11,4 milyon nüfuslu ülkede bugüne kadar 2,8 milyon civarında test yapılırken, 102 bin 295 kişiye COVID-19 teşhisi kondu, 9 bin 948'i hayatını kaybetti. Son Güncelleme: 22 Eylül 2020 Salı 08:24
ABD Hastalık Önleme Merkezi'nde koronavirüs hatası. ABD Hastalık Önleme ve Kontrol Merkezleri COVID-19'un hava yoluyla bulaşmasının virüsün yayılmasında ana etken olduğu yönündeki açıklamasında ''yanlışlık" olduğunu belirtti.. ABD Hastalık Önleme ve Kontrol Merkezleri (CDC), yeni tip koronavirüsün (COVID-19) hava yoluyla bulaşmasının virüsün yayılmasında ana etken olduğu yönündeki açıklamasında ''yanlışlık" olduğunu belirtti. CDC'nin cuma günü resmi internet sitesinde yayımlanan yeni kılavuzda yer alan COVID-19'un hava yoluyla bulaştığı bilgileri ''yanlışlıkla paylaşıldı'' ifadesine yer verilerek, sayfadan kaldırıldı. Kurumdan yapılan açıklamada, ''Cuma günü, önerilen bir kılavuz değişikliği yanlışlıkla ajansımızın resmi internet sitesinde yayımlandı. Bu sadece bir taslak versiyondu.'' ifadesi paylaşıldı. "Virüsün yayılmasında ana etken" Söz konusu güncellemede, ''Enfekte bir kişi öksürdüğünde, hapşırdığında, şarkı söylediğinde, konuştuğunda veya nefes aldığında koronavirüs havadaki parçacıklar yoluyla yayılarak diğerlerine bulaşabilir. Bunun, virüsün yayılmasında ana etken olduğu düşünülüyor.'' değerlendirmesine yer veriliyordu. CDC'nin cuma günü yaptığı güncellemeyi kaldırmasıyla COVID-19 kılavuzu 24 Ağustos'ta yayımlanan tartışmalı versiyonuna dönmüş oldu. Söz konusu versiyonda, virüse yakalanmış kişilerle 15 dakikadan fazla temas etmiş olsalar bile hastalık belirtisi göstermeyen kişilerin COVID-19 testi yaptırmasının gerekli olmadığı belirtilmiş, bu sağlık uzmanları tarafından virüsün kontrol altına alınma çabalarını baltaladığı gerekçesiyle yoğun tepki çekmişti. New York Times’in cuma günü yayımlanan haberinde, CDC'nin eleştirilere neden olan ilgili COVID-19 test kılavuzunun bilim insanlarının onayı dışında ABD Sağlık Bakanlığı ve Beyaz Saray COVID-19 Görev Gücü tarafından yazıldığı öne sürülmüştü. Son Güncelleme: 22 Eylül 2020 Salı 07:54
Rusya'da temmuz ayından bu yana en yüksek vaka sayısı. Rusya'da son 24 saatte 6 bin 215 yeni koronavirüs vakası bildirildi. Bu rakam 18 Temmuz'dan bu yana görülen en yüksek vaka sayısı oldu.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 6 bin 215 kişide daha COVID-19 tespit edilmesiyle vaka sayısı 1 milyon 115 bin 810’a yükseldi. Ülkede son bir günde ölü sayısı 160 artarak 19 bin 649’a, iyileşen sayısı 5 bin 976 artarak 917 bin 949’a ulaştı. Rusya genelinde vaka sayısındaki günlük artış oranı yüzde 0,6’da kalırken, yeni vakaların yüzde 25,1’inde semptom görülmedi. Başkent Moskova’da son 24 saatte vaka sayısı 980 artarak 278 bin 388’e, ölü sayısı 15 artarak 5 bin 84’e çıktı. Rusya İnsan Sağlığı ve Tüketici Haklarını Koruma Servisinden yapılan açıklamada, bugüne kadar yapılan test sayısının 43 milyon 300 bini geçtiği kaydedildi. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 22 Eylül 2020 Salı 07:58
Dünya genelinde COVID-19'u atlatanların sayısı 23 milyonu geçti. Dünya genelinde yeni tip koronavirüs (COVID-19) tespit edildikten sonra sağlığına kavuşanların sayısı 23 milyonu aştı.. COVID-19 vakalarına ilişkin verilerin derlendiği "Worldometer" internet sitesine göre, dünyada virüs bulaşan 23 milyon 115 bin 456 kişi, hastalığı yenmeyi başardı. En fazla hastanın iyileştiği ilk 5 ülke sırasıyla ABD (4 milyon 299 bin 525), Hindistan (4 milyon 497 bin 867), Brezilya (3 milyon 887 bin 199), Rusya (911 bin 973), Güney Afrika (591 bin 208), Kolombiya (640 bin 900) ve Peru (622 bin 418) oldu. Türkiye'de de virüs bulaşan 268 bin 435 kişi sağlığına kavuştu. Çin'in Hubey eyaletine bağlı Wuhan kentinde ortaya çıkan ve dünyaya yayılan COVID-19 salgınında vaka sayısı, dünya genelinde 31 milyonu geçerken salgında 969 binden fazla kişi hayatını kaybetti. Son Güncelleme: 22 Eylül 2020 Salı 06:23
Afrika'da COVID-19 vaka sayısı 1 milyon 420 bini aştı. Afrika kıtasında, yeni tip koronavirüs (COVID-19) tespit edilenlerin sayısı 1 milyon 420 bini geçti.. COVID-19 verilerinin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 6 bin 668 artarak 1 milyon 420 bin 323 oldu. Salgın nedeniyle ölenlerin sayısı 135 artışla 34 bin 133'e ulaştı. Kıtada COVID-19 kaynaklı en fazla can kaybı 15 bin 992 ölümle Güney Afrika, 5 bin 787 ölümle Mısır, 1855 ölümle Fas`ta görüldü. Morityus'ta aktif COVID-19 vakası kalmazken Seyşeller ve Eritre'de ölüm rapor edilmedi. Güney Afrika'da vaka sayısı 661 bin 936'ya ulaştı, bu ülkeyi 103 bin 119 vakayla Fas ve 102 bin 141 vakayla Mısır izledi. Afrika'da COVID-19'a yakalanan 1 milyon 166 bin 475 kişi iyileşti. Son Güncelleme: 22 Eylül 2020 Salı 04:31
Malezya Başbakanı Muhyiddin'den BM'ye 'reform' çağrısı. Malezya Başbakanı Muhyiddin Yasin, Birleşmiş Milletlere (BM) reform yapılması çağrısında bulundu.. BM'nin 75. yıl dönümü kapsamında düzenlenen yüksek düzeyli etkinliğe video mesaj gönderen Başbakan Muhyiddin, yeni tip koronavirüs (COVID-19) ve uluslararası sorunlara dair değerlendirmelerde bulundu. Konuşmasına BM 75. Genel Kurul Başkanı Volkan Bozkır'ı tebrik ederek başlayan Muhyiddin, BM'nin insan haklarını korumak için şimdiye kadar imzalamış olduğu anlaşmalara dikkati çekerek "Maalesef son yıllarda bazı ülkelerin bu anlaşmaları dikkate almadığına şahit oluyoruz. Umarız bu tavırlarından vazgeçerler." dedi. COVID-19 aşısı tüm toplumlar için ulaşılabilir olmalı Muhyiddin, COVID-19'a dair şu değerlendirmelerde bulundu: "Salgın çok fazla can aldı ve dünya ülkelerinin sağlık politikasının etkinlik kapasitesini gösterdi. COVID-19'un sosyal ve ekonomik etkileri de çok ağır oldu. Aşının bulunması durumunda, bütün ülkeler ve toplumlar için ulaşılabilir olmasını temin etmeliyiz. Bu konuda hiçbir şekilde ayrım yapılmamalıdır. Unutmamalıyız ki pandemi dünya genelinde hiçbir ayrım yapmıyor. Biz de pandemiyi önlemeye yönelik çalışmalarımızda ayrım yapamayız." BM'nin bütün ülkelerin toplanabileceği tek uluslararası çatı olduğunun altını çizen Muhyiddin, "75 yıllık geçmişi boyunca kuruluşun birçok alanda, özellikle sosyal ve ekonomik kalkınmada önemli işler yaptığı bir gerçektir. Bunun yanı sıra kabul etmeliyiz ki BM, nesillerimizi savaşın belasından kurtarmakta başarısız olmuştur." şeklinde konuştu. BM'ye reform çağrısı Muhyiddin, bugün hala çözülemeyen savaş ve iç çatışmaların çok sayıda insanı mağdur ettiğini belirterek "Birleşmiş Milletler bu konuda ilerlemelidir. Bunu yapmak için de kuruluşun reforma gitmesi şart." ifadelerini kullandı. BM'ye dünyanın her zamankinden daha çok ihtiyacı olduğunu vurgulayan Malezya Başbakanı, "Buna karşın BM, daha iyi yapılanmalı ve bu sadece siyasi çerçevede değil, üye ülkelerin dünyadaki sorunların çözümüne sürekli destek vermesiyle sağlanmalıdır." dedi. Muhyiddin, gelecek nesiller için daha iyi bir gelecek hazırlama yolunda BM üyesi ülkelerin iş birliği içinde çalışması temennileriyle konuşmasını sonlandırdı. Son Güncelleme: 22 Eylül 2020 Salı 04:08
Avustralya’da COVID-19’dan can kaybı 854’e çıktı. Yeni tip koronavirüsten (COVID-19) can kayıplarının sürdüğü Avustralya’nın Victoria eyaletinde 3 kişinin daha hayatını kaybetmesiyle ülkede virüsten ölenlerin sayısı 854'e yükseldi.. Avustralya’da COVID-19 nedeniyle en fazla can kaybı ve vaka sayısının kaydedildiği Victoria eyaletinin Başbakanı Daniel Andrews, eyaletin başkenti Melbourne'de düzenlediği basın toplantısında, 28 kişiye daha virüs teşhisi konulan eyalette 3 kişinin hayatını kaybettiğini açıkladı. Eyaletteki yaklaşık 750 aktif vakandan 8’i yoğun bakımda olmak üzere 83 kişinin çeşitli hastanelerde tedavi gördüğünü belirten Başbakan Andrews, son 24 saatte elde edilen verilere göre, yürürlükteki yasakların planlandığı gibi 28 Eylül’de hafifletilmesini engelleyecek bir durum olmadığını söyledi. Vaka sayısındaki son 14 günlük ortalamanın 28 Eylül’e kadar 30 ila 50'de kalması durumunda söz konusu tarihte yasakları hafifleteceklerini hatırlatan Andrews, “O tarihe birkaç gün kala şimdiki ortalama 32.8. Kesinlikle her şey yolunda. Bu, kurallara uyan her Victoryalının sıkı çalışmasının ve bağlılığının bir kanıtıdır. Onlara teşekkür ediyorum.’’ ifadelerini kullandı. Eyaletteki can kaybı 766'ya yükseldi Ülkenin diğer eyaletlerinde virüs kaynaklı ölüm yaşanmazken, Victoria’da 3 kişinin daha hayatını kaybetmesiyle eyaletteki can kaybı 766’ya, ülke genelinde COVID-19’dan ölenlerin sayısı da 854’e yükseldi. Virüse yakalanan 26 bin 939 Avustralyalının 20 bin 76’sı Victoria eyaletine kayıtlı. COVID-19 nedeniyle hastalanan 24 bin 152 kişinin sağlığına kavuştuğu ülkedeki toplam 910 aktif vakadan 8’i yoğun bakım ünitesinde olmak üzere 107’si çeşitli hastanelerde tedavi görüyor. Victoria halkından Başbakan Andrews’a destek The Australian gazetesi için yapılan anketten, ikinci dalgayı yaşayan Victoria eyaletindeki salgının önlenmesine yönelik sıkı tedbirleri uygulamaya koyduğu için eleştirilere uğrayan Başbakan Daniel Andrews’a destek çıktı. Ankete katılanlardan yaklaşık yüzde 62’si, eyaletteki ikinci dalganın otel karantinasındaki ihmallerden kaynaklanmasına rağmen, Başbakan'ın krizi iyi yönettiğini savunurken, yüzde 35’i de salgını kötü bir şekilde ele aldığını düşünüyor. Victoria’da 9 Haziran’da yeni vaka sayısının sıfıra inmesinin ardından, yurt dışından dönenlerin karantinada tutulduğu otellerdeki ihmallerden yayılmaya başlayarak ikinci dalgaya dönüşen salgında, günlük vaka sayıları 725’e kadar çıkmıştı. COVID-19 salgınını durdurmak amacıyla 2 Ağustos’ta ilan edilen eyalet genelindeki "felaket durumu" ve eyaletin başkenti Melbourne'deki olağanüstü hal kapsamında 28 Eylül’e kadar 21.00 ila 05.00 saatlerinde sokağa çıkma yasağı uygulanıyor. Yasakların kaldırılmasını isteyen bazı Avustralyalılar, Andrews yönetimindeki hükümetin uygulamalarına tepki göstererek Melbourne kentinde protesto gösterileri düzenlemişti. Güney Avustralya ve Queensland, NSW ile sınırlarını açacak Yeni Güney Galler'de (NSW) gece yarısına kadar vaka kaydedilmezse sınırları açacaklarını açıklayan Güney Avustralya Eyalet Başbakanı Steven Marshall, sınırların açılmasının aileler ve işletmeler üzerindeki ağır yükü hafifleteceğini söyledi. Yeni uygulama kapsamında NSW’den eyalete gelecek kişilerin, 14 gün karantinada kalmasına da gerek duyulmayacak. Bugün yeni COVID-19 vakası kaydedilmeyen Queensland'in Başbakanı Annastacia Palaszczuk, düzenlediği basın toplantısında, NSW’nin bazı bölgeleriyle olan sınırlarını yeniden açacaklarını duyurdu. NSW’nin Byron Bay, Ballina, Lismore, Richmond Valley ve Glen Innes bölgelerinde yaşayanların 1 Ekim’den itibaren form doldurarak Queensland’e girebileceklerini belirten Başbakan Palaszczuk, ‘‘Bu alanların Queensland ile pek çok ortak noktası var. İşlerinin çoğunu Queensland’de yapıyorlar, bu yüzden bunun alınacak doğru önlem olduğuna inanıyoruz." şeklinde konuştu. Yeni Zelanda’da iki gündür yeni COVID-19 vakası kaydedilmedi Yeni Zelanda Halk Sağlığı Genel Direktörü Dr. Ashley Bloomfield, dünkü sıfır vaka kaydının ardından bugün de yeni COVID-19 vakası görülmediğini açıkladı. Ülkedeki toplam aktif vaka sayısının düne göre bir kişinin daha iyileşmesiyle 61’e düştüğünü belirten Bloomfield, hastanedeki 3 COVID-19’lu hastanın tedavisine devam edildiğini kaydetti. Yeni Zelanda'da virüse yakalandığı belirlenen 1815 kişiden 1729’u sağlığına kavuşurken, 25 kişi hayatını kaybetmişti. Son Güncelleme: 22 Eylül 2020 Salı 03:53
Trump: Bu aptalı dinleseydim 5. dünya savaşındaydık. ABD Başkanı Donald Trump, eski Ulusal Güvenlik Danışmanı John Bolton için, "Ben bu aptalı dinleseydim, şu anda 5. dünya savaşında olurduk." dedi.. Donald Trump, 3 Kasım'daki başkanlık seçimleri açısından kritik olan Ohio eyaletine bağlı Dayton kentinde seçmenlerine hitap etti. Eski Beyaz Saray Ulusal Güvenlik Danışmanı John Bolton'a ağır eleştiriler yönelten Trump, "Ben bu aptalı dinleseydim, şu anda 5. dünya savaşında olurduk." dedi. Trump, Bolton'ın kendisi hakkındaki iddialarını reddetti Trump, 3 Kasım'daki başkanlık seçiminin ülke tarihi açısından önemli olduğuna işaret ederek Demokratların adayı Joe Biden için de "Biden seçimi kazanırsa tarihin en kötü adayına karşı seçimi kaybetmiş olacağım." yorumunda bulundu. Biden'a yönelik eleştirilerini sürdüren Trump, "Biden, değişmez bir küreselci. Biliyorsunuz, küreselciler saf dışı kaldı. Onlar bu ülkeyi mahvetmişti." dedi. "Pandemiyi gelecek yıl bitireceğiz" Yönetimi döneminde ülkesinin askeri kapasitesini de artırdıklarının altını çizen Trump, "Şu anda F-35'lerimiz var. Siz onları göremezsiniz. Onlar gizli." diye konuştu. Trump, yeni tip koronavirüs (COVID-19) ile mücadelelerine de devam ettiklerini vurgulayarak "Bu yılın sonunda ya da erken bir tarihte muhteşem bir aşımız olacak. Bu pandemiyi gelecek yıl bitireceğiz." ifadelerini kullandı. Son Güncelleme: 22 Eylül 2020 Salı 02:01
Zelenskiy: Daha ne kadar kanlı derslere ihtiyacımız var?. Ukrayna Devlet Başkanı Zelenskiy, BM'nin kurulmasının 2. Dünya Savaşı'ndan trajik bir ders çıkarılması gerektiğinin sembolü olduğunu belirtti. "Bu gezegendeki varlığımızı gözden geçirmek için daha ne kadar kanlı derslere ihtiyacımız var?" dedi.. Vladimir Zelenskiy, BM'nin kuruluşunun 75'inci yıl dönümü vesilesiyle düzenlenen üst düzey toplantıya gönderdiği görüntülü kutlama mesajında, bir yıl önce toplandıklarında kimsenin 2020'nin böylesine zorlu bir sınav hazırlayacağını tahmin etmediğini dile getirdi. Zelenskiy, şöyle devam etti: "Bugün San Francisco'daki önemli konferansı hatırlıyoruz. O zaman zor savaş sonrası günleri kurucu ülkeleri birleştirdi, çatışmaları bir kenara bırakıp daha iyi bir dünya kurmak için. Barışın, saygının, uluslararası hukukun, insan hakları ve gerçeğin olduğu bir dünya. Ancak üzülerek kabul etmeliyiz ki 21. yüzyıl pek çok çatışmayı, saldırganlığı, diktatörlüğü ve insan hakları ihlallerini içeriyor." "Bu sadece Ukrayna'daki bir savaş değil, Avrupa'da bir savaş" Zelenskiy, 75 sene önce BM'nin kurulmasının İkinci Dünya Savaşı'ndan trajik bir ders çıkarılması gerektiğinin sembolü olduğunu belirterek şunları söyledi: "Ancak Kırım'ın işgali ve Rusya'nın Donbas'taki saldırganlığı bu dersin çıkarılmadığını ispatlıyor. Hatırlatmak isterim ki bu sadece Ukrayna'daki bir savaş değil, Avrupa'da bir savaş. Ve sadece bağımsız bir devletin egemenliğine tecavüz değil, dünyayı nüfuz alanlarına bölme çabası." Zelenskiy, bugün yaşadığımız dünyanın 75 yıl önceki gibi zorluklarla dolu olduğunu ifade ederek sözlerini şöyle sürdürdü: "75 senedir insanlık en yüksek zirvelere tırmandı, en derin çukurlara daldı, uzayı fethetti ve teknoloji sayesinde bugün BM toplantılarını uzaktan yapabiliyoruz. Öyleyse savaşları durdurmaya gücümüz yetmez mi? Bu gezegendeki varlığımızı gözden geçirmek için daha ne kadar kanlı derslere ihtiyacımız var?" Zelenskiy, bu sene yeni tip koronavirüs (COVID-19) salgınının tüm ülkeler için bir şok olduğunu, bunun, çatışmaları durdurmak ve beraber çalışıp önemli sonuçlar almak için uyarı olarak görülmesi gerektiğini vurguladı. Son Güncelleme: 21 Eylül 2020 Pazartesi 23:04
Fransa'da son 24 saatte 5 bin 298 vaka tespit edildi. Fransa'da, son 24 saatte 5 bin 298 kişinin yeni tip koronavirüs (COVID-19) testi pozitif çıktı.. Halk Sağlığı Kurumundan yapılan açıklamaya göre, ülkede günlük vaka sayısı önceki günlere göre düşüş gösterdi. Ülkede virüs bulaşan kişi sayısı, son 24 saatte 5 bin 298 artışla 458 bin 61'e yükseldi, 53 kişinin daha yaşamını yitirmesiyle can kaybı 31 bin 338'e ulaştı. Hastanelerde tedavi gören 4 bin 103 kişiden 638'i yoğun bakımda bulunurken iyileşenlerin sayısı ise 426 artışla 93 bin 8'e yükseldi. Ülkede yoğun bakımdaki hasta sayısında yaşanan artışla salgının seyri kötüleşmeye devam ediyor. Yeni önlemler Fransa'nın Rhone bölgesinde COVID-19 ile mücadele kapsamında, valilik tarafından yeni önlemler alındı. Buna göre büyük etkinliklerde izin verilen seyirci sayısı 5 binden bine indirildi, kamusal alanlarda akşam 20.00 ila sabah 06.00 saatleri arasında alkol satışı yasaklandı ve yaşlı bakımevlerine yapılacak ziyaretlere sınırlamalar getirildi. Diğer yandan Sağlık Bakanlığınca yapılan açıklamada, ülkede 1 Eylül'de açılan okullarda uyulması gereken sağlık protokolü gevşetilerek, bir öğrencinin COVID-19 testinin pozitif çıkması halinde okulda ders verilmeye devam edebileceği belirtildi. Açıklamada, en az 3 öğrencinin COVID-19'a yakalanması halinde okulun kapatılması gerektiği ifade edildi. Ülkede şimdiye kadar 89 okul kapatıldı. Ulusal Tıp Akademisi tarafından yapılan açıklamada da COVID-19'la mücadele bağlamında sağlık çalışanlarına grip aşısının zorunlu tutulması konusunda çağrıda bulunuldu. Açıklamada, sağlık çalışanları arasında çok sayıda kişinin COVID-19'a yakalanması halinde hastanelerde COVID-19 ile mücadeleyi riske atacağı, bu nedenle bunun önüne geçmek için sağlık çalışanlarının grip aşısı vurulması gerektiği ifade edildi. Günlük vaka sayısında rekor kırılmıştı Fransa'da, 19 Eylül'de, 13 bin 498 vakayla salgının başlangıcından bu yana en yüksek günlük vaka sayısına ulaşılmıştı. Bilim Kurulu, ülkede sonbahar ya da kış aylarında ikinci dalganın yaşanmasından endişe edildiğini açıklamıştı. Son Güncelleme: 21 Eylül 2020 Pazartesi 19:40
DSÖ: Testleri devam eden 200 COVID-19 aşı adayının başarı garantisi yok. Dünya Sağlık Örgütü Genel Direktörü Dr. Tedros Adhanom Ghebreyesus, yeni tip koronavirüs için yaklaşık 200 aşı adayının klinik çalışmalarının devam ettiğini, mevcut aşı adaylarının işe yarayacağına dair hiçbir garantilerinin olmadığını söyledi.. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus, DSÖ'nün İsviçre'nin Cenevre kentinde bulunan merkezinde videokonferans yöntemiyle basın toplantısı düzenledi. Yarın başlayacak Birleşmiş Milletler (BM) 75. Genel Kurul toplantıları öncesi ülkelere çağrıda bulunan Ghebreyesus, DSÖ salgına karşı küresel aşı ve tedavi programına (ACT Accelerator) destek istedi. Ghebreyesus, program için 35 milyar dolar gerektiğini ama şu ana kadar sadece 3 milyar dolar toplanabildiğini, DSÖ'nün yeni tip koronavirüs (COVID-19) aşısı ve tedavisinde hedefe ulaşabilmesi için acilen 15 milyar dolara ihtiyaç duyulduğunu vurguladı. DSÖ eş güdümünde yürütülen COVID-19 Aşıları Küresel Erişim Programı'nın (COVAX) önemine değinen Ghebreyesus, COVAX sayesinde pandeminin kontrol altına alınacağını, salgın kaynaklı ölümlerin azalacağını ve üretilecek aşının tüm ülkelere eşit dağıtımının sağlanmasına çalışılacağını kaydetti. DSÖ 2021 sonunda 2 milyar doz aşıya ulaşmayı hedefliyor Ghebreyesus, COVID-19 için dünya genelinde halen yaklaşık 200 aşı adayının klinik ve klinik öncesi test aşamasında olduğu bilgisini paylaştı. Deneme aşamasındaki aşı adaylarının tamamının başarı garantisi olmadığının altını çizen Ghebreyesus, "Şu anda geliştirme aşamasında olan herhangi bir aşının işe yarayacağına dair hiçbir garantimiz yok" ifadesini kullandı. Ghebreyesus, DSÖ olarak hedeflerinin ise 2021 sonuna kadar 2 milyar doz aşıya ulaşmak olduğunu kaydetti. DSÖ Genel Direktörü, daha fazla aşı adayının "etkili ve "güvenli" bir aşı bulma şansını artıracağına işaret etti. Toplantıya katılan, Küresel Aşı ve Aşılama Birliği (GAVI), üst yöneticisi Dr. Seth Berkley ise bir soru üzerine Çin'in henüz COVAX programına katılmadığını belirtti. Berkley, Çin ile bu konuda istişarelerin devam ettiği bilgisini paylaştı. Öte yandan, GAVI'den yapılan açıklamada, şu ana kadar COVAX programına şimdiye kadar 156 ülke katıldığı belirtildi. Bu ülkeler arasında Çin'in yanı sıra ABD'de de yer almadı. "Virüsün çok çeşitli aktarım biçimleri var" DSÖ Acil Durumlar Programı Direktörü Mike Ryan ise COVID-19'un bulaşıcılığına ilişkin bir soru üzerine, virüsün damlacıklar yoluyla yayıldığına inandıklarını, yetersiz havalandırmanın olduğu kalabalık kapalı alanlarda aerosol parçacıklarının da yayılımda etkili olabileceğini ifade etti. Ryan, "Kanıtlara dayanarak, hala çok çeşitli aktarım biçimleri olduğuna inanıyoruz" diye konuştu. Son Güncelleme: 21 Eylül 2020 Pazartesi 21:01
İran'da 7 dakikada bir kişi alzaymır oluyor. İran Alzaymır Derneği Başkanı Masume Salihi, İran'da 750 bin alzaymır hastasının bulunduğunu belirterek, "Yaşlı nüfusun çoğalmasıyla bu rakamda artış gözleniyor" dedi.. İran resmi haber ajansı IRNA'ya konuşan Salihi, "Şu an İran'da 750 bin Alzheimer hastası bulunuyor. Her 7 dakikada bir İranlı bu hastalığa yakalanıyor. Yaşlı nüfusun çoğalmasıyla bu rakamda artış gözleniyor." dedi. Söz konusu hastalığın sağlık sistemine büyük yük getirdiğini dile getiren Salihi, halkın alzaymırla ilgili fazla bilgisi olmadığını ve ilk aşamalarda teşhis ve tedavi sürecinin başlaması halinde hastaların durumunun daha iyi seyrettiğini belirtti. "Böyle giderse 30 yıl sonra dünyanın en yaşlı ülkesi olacağız." İran Sağlık Bakan Danışmanı Muhammed İsmail Ekberi, haziran ayında yaptığı açıklamada, "Doğum sayısındaki düşüş nedeniyle ülke yaşlanma sürecine girmiş bulunuyor. Böyle giderse 30 yıl sonra dünyanın en yaşlı ülkesi olacağız." ifadelerini kullanmıştı. Son Güncelleme: 21 Eylül 2020 Pazartesi 17:58
COVID-19'dan yaşamını yitirenlerin sayısı 204 bin 126'ya yükseldi. ABD'de, yeni tip koronavirüs (COVID-19) salgınında hayatını kaybedenlerin sayısı son 24 saatte 275 artarak 204 bin 126'ya çıktı.. ABD, COVID-19 salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 35 bin 849 artışla 7 milyon 5 bin 893'e ulaştı. Virüs nedeniyle yaşamını yitirenlerin sayısı ise 275 artarak 204 bin 126'ya yükseldi. Ülkede iyileşenlerin sayısı 4 milyon 250 bini geçerken, yapılan test sayısı ise 98 milyon 169 bini aştı. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 5 milyon 501 bin 869 vakayla Hindistan ile 4 milyon 544 bin 629 vakayla Brezilya izliyor. ABD genelinde vaka sayılarında 786 bin 441 vakayla Kaliforniya listenin en başında bulunurken, bu eyaleti 725 bin 384 vakayla Teksas ve 683 bin 754 vakayla Florida takip ediyor. Ölü sayısında ise New York eyaleti 33 bin 177 can kaybıyla ilk sırada yer alıyor. Son Güncelleme: 21 Eylül 2020 Pazartesi 17:08
Uluslararası Atom Enerjisi Ajansı konferansında İran-ABD gerginliği. Avusturya’nın başkenti Viyana’da düzenlenen Uluslararası Atom Enerjisi Ajansı (UAEA) 64’üncü Genel Konferansı'na İran ve ABD arasında karşılıklı suçlamalar damgasını vurdu.. Avusturya’nın başkenti Viyana’da düzenlenen Uluslararası Atom Enerjisi Ajansı (UAEA) Başkanı Rafael Mariano Grossi, ajansın yeni tip koronavirüse karşı yürütülen mücadeleye sağladığı desteğe değindi. Grossi, nükleer enerji ve teknolojinin tarımdan sanayiye birçok alanda önemli katkıları olduğunu belirterek, üye ülkelerin bu alanlardaki çalışmalarını teşvik etmek için kurumun her türlü desteği vermeyi sürdüreceğini ifade etti. İran ve Kuzey Kore’nin nükleer faaliyetlerine ilişkin değerlendirmelerde de bulunan Grossi, geçen ay İran’a yaptığı ziyaret kapsamında Tahran yönetimiyle sağladığı anlaşmanın önemine işaret etti. Grossi, ek protokol kapsamında kurum tarafından belirlenen iki tesise erişim sağlanması için varılan anlaşmanın İran ve UAEA arasındaki iş birliği ve karşılıklı güveni artıracağını bildirdi. ABD’den İran’a ağır suçlama ABD Enerji Bakanı Dan Brouillette, İran ve Kuzey Kore’nin nükleer programlarının tehdit oluşturduğunu söyledi. Brouillette, "İran’ın dünyanın en büyük terörizm destekçisi olduğunu" ileri sürerek, bu ülkenin UAEA ile tamamlanmamış ve gönülsüz bir iş birliği geçmişi olduğunu iddia etti. Brouillette, "İran, güvence denetimi anlaşmasına hem zamanında hem de tam uyum sağlamak için fazlasını, çok daha fazlasını yapmalı." diye konuştu. İran nükleer anlaşmasının korunması İran Atom Enerjisi Kurumu Başkanı Ali Ekber Salihi ise ABD’nin Kapsamlı Ortak Eylem Planı (KOEP) olarak adlandırılan nükleer anlaşmadan tek taraflı çekilmesiyle diplomatik bir başarı olarak kabul edilen KOEP’in yarı çıkmaz bir duruma girdiğini, anlaşmanın korunmasının başta E3 ülkeleri (Almanya, İngiltere ve Fransa) olmak üzere bütün tarafların sorumluluğunda olduğunu ifade etti. Salihi, UAEA'nın tarafsızlığının korunmasının önemine işaret ederek, İsrail’in güvence denetimi anlaşmasını reddettiğini ve Nükleer Silahların Yayılmasının Önlenmesi Antlaşması’na da taraf olmadığını hatırlatarak, bu ülkenin UAEA tarafından tarafsız ve profesyonel bir şekilde ele alınması gerektiğini söyledi. "İsrail, istikrarsızlık ve güvensizliğin ana kaynağı" Salihi, "Bölgedeki istikrarsızlık ve güvensizliğin ana kaynağı ve uluslararası barış ve güvenliğe yönelik bir tehdit olan bu rejim (İsrail), kitle imha silahları programından vazgeçmeli ve daha fazla gecikmeden, ön koşulsuz Nükleer Silahların Yayılmasının Önlenmesi Antlaşması’na katılmalıdır." şeklinde konuştu. İran'ın uluslararası ilişkilerde diplomasinin güçlendirilmesi ve çok taraflılığın etkin kılınması için uluslararası toplumla iş birliği yapmaya hazır olduğunu vurgulayan Salihi, "Bu amaçla, uluslararası alanda hepimizin çıkarları için birleşip şu anki ABD yönetiminin yıkıcı davranışlarına son vermekten başka çare yok." görüşünü paylaştı. COVID-19 tedbirleri nedeniyle fiziki olarak az sayıda temsilcinin katıldığı konferansta, konuşmacıların büyük kısmı konuşmalarını video konferans yoluyla gerçekleştirdi. Son Güncelleme: 21 Eylül 2020 Pazartesi 16:40
Sağlık Bakanı Hancock uyardı, market rafları boşaldı. İngiltere Sağlık Bakanı "Böyle giderse kısıtlamalar dönecek" dedi. İngilizler 7 ay önce olduğu gibi süpermarketlere akın etti. Raflar kısa sürede boşaldı.. Sağlık Bakanının sözlerinin ardından İngiltere'de ikinci dalga yine önce marketlere vurdu. Matt Hancock ülkesinde koronavirüs salgını ile mücadelenin hiç de iyi gitmediğini söyledi. Ulus olarak kritik bir noktadayız diyen bakan, "Kurallara uyulmazsa daha sert tedbirler almak zorundayız. İstemiyorum ama böyle devam edersek mecburuz" ifadelerini kullandı. Bu açıklama adeta işaret fişeğini ateşledi. Geçtiğimiz bahar aylarında tüm dünyada görmeye alışık olduğumuz görüntüler yeniden ortaya çıktı. İngilizler, kısıtlamaların döneceği korkusu ile marketlere akın etti. Yine ilk boşalanlar tuvalet kağıdı ve makarna raflarıydı. Sağlık Bakanı'nı bu konuşmaya iten. test sonucu pozitif çıkmasına rağmen dışarı çıkan insanların fazla olması. Bu yüzden karantinayı ihlal edenlere bin, bunu tekrarlayanlara 10 bin sterlin yani 98 bin lira para cezası kesilmesine karar verildi. Son Güncelleme: 21 Eylül 2020 Pazartesi 16:39
İngiltere'de, günlük COVID-19 vaka sayısı ekim ayında 50 bine ulaşabilir. İngiltere'de hükümetin bilim danışmanı Patrick Vallance, koronavirüs vakalarının her hafta 2 kat arttığına dikkati çekerek, artışın bu şekilde devam etmesi durumunda ekim ayı ortalarında günlük 50 bin vakanın görülebileceği uyarısında bulundu.. Hükümetin bilim danışmanları Vallance ve Prof. Chris Whitty, düzenledikleri basın toplantısında ülkedeki COVID-19 vakalarına ve aşı çalışmalarına ilişkin değerlendirmelerde bulundu. Vallance, virüsün hastalığa ve ölümlere neden olma kabiliyetinin ve eğiliminin değişmediğine dikkati çekerek, vaka sayısının İngiltere'de her 7 günde bir yaklaşık iki kat arttığı bilgisini paylaştı. Ülkede, şu anda günde yaklaşık 6 bin kişinin virüse yakalandığını tahmin ettiklerini belirten Vallance, "Artışın bu hızla devam etmesi durumunda ekimin ortasında günde 50 bin vaka, kasımın ortasında da günde en az 200 ölüm görülebilir." diye konuştu. Vallance, İngiltere'de yaklaşık 3 milyon kişinin yani nüfusun yüzde 8’inin, virüse karşı vücudun geliştirdiği antikorlara sahip olduğunu ve bu oranın, ülkedekilerin tedbirlere uymadığına ve korunmadığına işaret ettiğini söyledi. Ülkedeki aşı çalışmalarında ciddi ilerleme kaydedildiğini aktaran Vallance, bu yılın sonuna kadar bazı gruplarda uygulanmak üzere potansiyel bir aşının hazır olabileceğini de duyurdu. Whitty de açıklamasında daha önce virüsün bulaşma oranlarının bazı bölgelerde yoğunlaştığını, son haftalarda ise tüm ülkede vaka sayısında ciddi bir artışın yaşandığını dile getirdi. "Mevsimler COVID-19'la mücadelede bize karşı. Önümüzdeki 6 ayı ciddiye almalıyız." diyen Whitty, virüsün sonbahar ve kış aylarında daha çok yayılabileceğine dikkati çekti. Whitty, hükümetin alacağı tedbirlere ilişkin de "Eğer sert tedbirler alınırsa ekonomi ciddi zarar görür ve bu sağlık sisteminin etkileyecektir. Tedbirler yumuşak tutulursa da virüsle mücadele kaybedilir. Karar alıcıların bu dengeyi gözetmesi çok önemli." ifadelerini kullandı. Son Güncelleme: 21 Eylül 2020 Pazartesi 15:12
BM Temsilcisi'nden Yemenli taraflara 'barış için ilk adımı atmaları' çağrısı. BM Yemen Özel Temsilcisi Griffiths, Yemen'de çatışan taraflara barış yolunda ilk adımı atma konusunda cesur olmaları çağrısında bulundu.. Birleşmiş Milletler (BM) Yemen Özel Temsilcisi Martin Griffiths, Dünya Barış Günü münasebetiyle Twitter'dan paylaştığı görüntülü mesajında, Yemen'de savaşan taraflara seslenerek, "Bugün düşünmenizi ve Yemenlilere ihtiyaç duydukları ve hak ettikleri barışı getirmek için ilk adımı atma konusunda cesur olmanızı temenni ediyorum." dedi. Yemen'deki çatışmaları bitirmek için acilen birlikte çalışma çağrısı yapan Griffiths, şunları kaydetti: "Dünya Barış Günü'nü kutlarken şunu düşünmemiz gerek; Yemen'i parçalayan, binlerce kişinin ölümüne, milyonlarca kişinin trajedisine yol açan 5 yıllık savaşta bu sene Kovid-19 salgını nedeniyle Yemenlilerin çektiği acılar had safhaya ulaştı." Yemen'deki iç savaş ve insani kriz Uzun süredir siyasi istikrarsızlığın hüküm sürdüğü Yemen'de İran destekli Husiler ile hükümete bağlı güçler arasında çatışmalar yaşanıyor. Husiler, Eylül 2014'ten bu yana başkent Sana ve bazı bölgelerin denetimini elinde bulundururken Suudi Arabistan öncülüğündeki koalisyon güçleri ise Mart 2015'ten bu yana Husilere karşı Yemen hükümetine destek veriyor. Yemen'de süren çatışmalarda binlerce kişi yaşamını yitirdi. Dünyanın en fakir ülkeleri arasında yer alan Yemen'de iç savaş nedeniyle büyüyen insani kriz de korkunç boyutlara ulaştı. Son Güncelleme: 21 Eylül 2020 Pazartesi 15:00
İran'da son 24 saatte 177 kişi COVID-19'dan hayatını kaybetti. İran'da yeni tip koronavirüs (COVID-19) nedeniyle hayatını kaybedenlerin sayısı 177 artarak 24 bin 478 oldu.. İran Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 177 kişinin yaşamını yitirdiğini ve 3 bin 341 yeni vaka tespit edildiğini belirtti. "Vaka sayısı da 425 bin 481'e çıktı" Lari, böylece virüs kaynaklı toplam can kaybının 24 bin 478'e, vaka sayısının da 425 bin 481'e çıktığını aktardı. Virüse yakalanan hastalardan 3 bin 912'sinin durumunun ağır olduğunu söyleyen Lari, şu ana kadar iyileşenlerin sayısının da 361 bin 523'e ulaştığı bilgisini verdi. Lari, ülkede toplam 3 milyon 773 bin 300 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletten 29'unun "kırmızı" ve "riskli" bölgeler arasında yer aldığını sözlerine ekledi. İran'da günlük koronavirüs vakaları 31 Ağustos'ta 1642'ye, hayatını kaybedenlerin sayısı da 1 Eylül'de 101 kişiye düşmüştü. Muharrem ayı etkinliklerinin ardından vakalar ve ölü sayıları yeniden yükselmeye başladı. Son Güncelleme: 21 Eylül 2020 Pazartesi 14:33
Çekya'da COVID-19 nedeniyle Sağlık Bakanı istifa etti. Son dönemde yeni tip koronavirüs (COVID-19) vakalarının ciddi bir şekilde arttığı Çekya'da, Sağlık Bakanı Adam Vojtech ''yeni çözümler'' bulunması amacıyla istifa ettiğini duyurdu.. Çekya Sağlık Bakanı Adam Vojtech, düzenlediği basın toplantısında yaptığı açıklamada, salgının birinci dalgasıyla başarıyla mücadele ettiklerini ama ikinci dalga ile mücadele konusunda yeni çözümlere ihtiyaç olduğunu belirtti. Vojtech, ''Halkımızı salgından korumak için her şeyi yaptık. İlk dalgada bunu başardığımızı da düşünüyorum. Utanılacak bir şey de yok.'' dedi. Görevini 3 yıldır yürüttüğünü kaydeden Vojtech, istifasını Başbakan Andrej Babis'e sunduğunu aktardı. Başbakan Babis ise istifayla ilgili Twitter hesabından yaptığı açıklamada, Vojtech'in çok çalışkan bir bakan olduğunu, salgının birinci dalgasında çok iyi iş çıkardığını ama hakkındaki asılsız iddialardan dolayı aldığı istifa kararını da anladığını vurguladı. 10 milyon nüfusa sahip Çekya'da son haftalarda vaka sayısı ciddi bir şekilde artış göstermiş, 17 Eylül'de 3 bini de aşarak rekor kırmıştı. Ülkedeki toplam vaka sayısı 49 bin 290'e, virüs kaynaklı yaşamını yitirenlerin sayısı ise 503'e ulaştı. Son Güncelleme: 21 Eylül 2020 Pazartesi 12:39
Fenomen: Geleceğin mesleği mi, tehlikesi mi?. Sosyal medya fenomenliği her geçen gün daha fazla genç için hayallerindeki mesleğe dönüşüyor. Ancak bu hayale ulaşmak isteyen gençler şiddete varan içeriklerle isimlerini duyurmaya çalışıyor.. Sosyal medya fenomenliği her geçen gün daha fazla genç için hayallerindeki mesleğe dönüşüyor. ABD’de yapılan bir araştırmaya göre 13-38 yaş arasındaki kişilerin yüzde 86'sı sosyal medya fenomeni olmak istiyor. Bu kişilerin yüzde 12’si ise halihazırda bir fenomen olduklarını düşünüyor. Türkiye’de de pek çok gencin sosyal medya hesaplarında tüketici konumundan üretici konumuna geçmek için farklı alanlarda içerik hazırlamaya çalıştığı görülüyor. Fenomen olmak için hayat riske atılıyor Özgün içeriklerle yaratıcı çalışmalar yapanlar var elbette. Ancak yaş ortalaması gün geçtikçe azalan bu içerik üreticileri, kolay yoldan para kazanmak için şiddete kadar varan yollar kullanarak popüler olmaya çalışıyor. Sosyal medyada adını duyurmak isteyen gençler, kimi zaman yaşlılara kimi zaman hayvanlara kimi zaman da kendilerine zarar veriyor. Bazı fenomenler ise hiçbir güvencesi olmayan sağlık ürünlerini pazarlayarak binlerce insanın hayatını tehlikeye atıyor. Uzmanlara göre bu süreç hem içerik üreticiler hem de takipçiler için kalıcı sorunlara yol açıyor. Çevirim içi nefret, ötekileştirme, ve kimlik bulma çabaları arasında kalan pek çok genç, hem kolay para hem de sosyal onay almak için bu girdaba sürükleniyor. Son Güncelleme: 21 Eylül 2020 Pazartesi 12:19
Rusya'da COVID-19 vaka sayısı 1 milyon 110 bine yaklaştı. Rusya'da yeni tip koronavirüs (COVID-19) tespit edilenlerin sayısı 1 milyon 109 bin 595’e, ölü sayısı 19 bin 489’a ulaştı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 6 bin 196 kişide daha COVID-19 tespit edilmesiyle vaka sayısı 1 milyon 109 bin 595’e yükseldi. Ülkede son bir günde ölü sayısı 71 artarak 19 bin 489’a, iyileşen sayısı 2 bin 616 artarak 911 bin 973’e çıktı. Rusya genelinde vaka sayısındaki günlük artış oranı yüzde 0,6 olarak açıklanırken, yeni vakaların yüzde 25,6’sında semptom görülmedi. Başkent Moskova’da son 24 saatte vaka sayısı 915 artarak 277 bin 408’e, ölü sayısı 12 artarak 5 bin 69’a çıktı. Rusya İnsan Sağlığı ve Tüketici Haklarını Koruma Servisinden yapılan açıklamada, son 24 saatte 282 bin test yapıldığı ve bugüne kadar yapılan test sayısının 43 milyon 100 bini geçtiği bildirildi. Rusya'da, ilk Kovid-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 21 Eylül 2020 Pazartesi 10:52
COVID-19 tespit edilen kişi sayısı 31 milyon 243 bin 22 oldu. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı, 31 milyon 243 bin 22 oldu.. Yeni tip koronavirüs (COVID-19) görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 965 bin 97 kişi yaşamını yitirdi. Vaka sayısı, dünya genelinde 31 milyon 243 bin 22'ye çıkarken virüs saptanan 22 milyon 835 bin 563 kişi sağlığına kavuştu. Tedavisi devam eden 7 milyon 442 bin 362 aktif vaka bulunuyor. En fazla vaka ve ölümün görüldüğü ABD'de 7 milyon 4 bin 768 kişide Kovid-19 tespit edildi, salgın nedeniyle 204 bin 118 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (5 milyon 487 bin 580), Brezilya (4 milyon 544 bin 629), Rusya (1 milyon 103 bin 399), Peru (768 bin 895), Kolombiya (765 bin 76), Meksika (697 bin 663), Güney Afrika (661 bin 211), İspanya (659 bin 334), Arjantin (631 bin 365), Fransa (452 bin 763), Şili (446 bin 274), İran (422 bin 140), İngiltere (394 bin 257), Bangladeş (348 bin 918), Suudi Arabistan (329 bin 754), Irak (319 bin 35), Pakistan (306 bin 304) ve Türkiye (302 bin 867)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (136 bin 895), Hindistan (87 bin 909), Meksika (73 bin 493), İngiltere (41 bin 777), İtalya (35 bin 707), Peru (31 bin 369), Fransa (31 bin 285), İspanya (30 bin 495), İran (24 bin 301), Kolombiya (24 bin 208), Rusya (19 bin 418), Güney Afrika (15 bin 953), Arjantin (13 bin 53), Şili (12 bin 286) ve Ekvador (11 bin 90). Son Güncelleme: 21 Eylül 2020 Pazartesi 10:20
Hindistan'da Tac Mahal, altı ay aradan sonra ziyarete açıldı. Hindistan'da yeni tip koronavirüs (COVID-19) salgını nedeniyle ziyarete kapatılan tarihi Tac Mahal, altı ay sonra kapılarını açtı.. BBC'de yer alan habere göre, 17. yüzyılda Babür Hükümdarı Şah Cihan tarafından inşa ettirilen tarihi yapı, sosyal mesafe tedbirleri altında sınırlı sayıda ziyaretçiye açıldı. Hindistan'da turistlerin en çok ziyaret ettiği yerlerden biri olan ve salgın öncesinde günlük ziyaretçi sayısı 70 bine kadar çıkan anıt mezar ve camiden oluşan külliyeye günde en fazla 5 bin ziyaretçi kabul edilecek. Ziyaretçilerin, külliye içinde sıhhi maskeyle dolaşmaları ve sosyal mesafe kurallarına uymaları zorunlu olacak. "Dünyanın 7 Harikası"ndan biri kabul edilen ve UNESCO Dünya Kültür Mirası eserleri içindeki Tac Mahal, Hindistan'da sokağa çıkma yasağı ve karantina tedbirlerinin uygulandığı mart ayında geçici olarak kapatılmıştı. 6 ay süren ziyaret yasağı, tarihi yapının en uzun süre kapalı kaldığı dönem oldu. Tac Mahal, 1971'deki Hindistan ile Pakistan arasındaki savaş ve 1978'de Agra kentinde sel felaketi sırasında kısa sürelerle kapalı kalmıştı. Babür İmparatoru Şah Cihan'ın, 1632-1654 yıllarında, doğum yaparken hayatını kaybeden eşi Mümtaz Mahal anısına yaptırdığı anıt mezar, Türk-İslam mimarisinin önemli eserleri arasında yer alıyor. Son Güncelleme: 21 Eylül 2020 Pazartesi 10:14
İspanya'da koronavirüs kısıtlamalarına protesto. Salgının hızla yayıldığı İspanya'nın başkenti Madrid'de yeni tedbirler uygulanacak. Dolaşım kısıtlamalarını da içeren yeni tedbirler tepki çekti. Bir grup sokağa çıkarak kısıtlamaları protesto etti.. İspanya'nın başkenti Madrid'de yüzlerce kişi, dolaşım kısıtlamalarını da içeren yeni önlemlere tepki için toplandı. Protestocu gruplar 100'e yakın mahallede yolları kesip yürüyüş düzenledi. İspanya'da koronavirüs kısıtlamalarına protesto Grup, kısıtlamaların sadece bazı bölgelerde uygulanacak olmasına tepkiliydi. "Daha fazla kaynak, daha az ayrımcılık" pankartları açtı, Madrid Özerk Hükümet Başkanı İsabel Diaz Ayuso'nun istifasını istedi. Sağlık hizmetlerine daha fazla kaynak ayrılması da talep edildi. Kısıtlamalar başladı Avrupa'da vakaların en fazla arttığı kent olan Madrid'de bugünden itibaren yeni kısıtlamalar yürürlüğe girdi. Tedbirler kapsamında dolaşıma sınırlama getirildi, sadece iş, okul ve sağlık gerekçeleriyle sokağa çıkılabilecek. Tedbirlere uymayanlara 600 ila 600 bin euro para cezası verilebilecek. Son Güncelleme: 21 Eylül 2020 Pazartesi 09:55
Brent petrolün varili 42,78 dolar. Brent petrolün varili, haftanın ilk iş gününde uluslararası piyasalarda 42,78 dolardan işlem görüyor.. Cuma günü 43,80 dolara kadar çıkan Brent petrolün varil fiyatı, günü 43,15 dolar seviyesinde tamamladı. Brent petrolün varili, bugün saat 09.25 itibarıyla kapanışa göre yüzde 0,86 azalışla 42,78 dolardan işlem gördü. Aynı dakikalarda Batı Teksas türü (WTI) ham petrolün varili 40,94 dolardan alıcı buldu. Yeni tip koronavirüs (COVID-19) salgınının dünya genelinde petrol talebini önemli ölçüde azalttığı bir dönemde, Libya'nın petrol ihracatına başlayacağını duyurması fiyatların düşüşünde etkili oldu. Kovid-19 salgınında dünya genelinde vaka sayısının 30 milyonu aşması ve bazı ülkelerin kısmi veya ulusal karantina önlemlerini yeniden gündeme getirmesi, petrol talebi beklentilerini olumsuz etkileyerek ham petrol fiyatları üzerinde baskı oluşturmaya devam ediyor. Öte yandan, son bir ayda üç kasırganın vurduğu Meksika Körfezi'nde denizde petrol ve gaz üretiminin yeniden kesintiye uğraması, petrol fiyatları üzerinde yukarı yönlü hareketlenmeyi destekliyor. Brent petrolde teknik olarak 43,05 ile 43,14 dolar aralığının direnç, 42,74 ile 42,54 dolar aralığının ise destek bölgesi olarak izlenebileceği ifade ediliyor. Son Güncelleme: 21 Eylül 2020 Pazartesi 09:44
Brezilya, Hindistan ve Meksika'da COVID-19 kaynaklı can kayıpları arttı. Yeni tip koronavirüs (COVID-19) salgınında son 24 saatte Hindistan'da 1157, Brezilya'da 363, Meksika'da 235 kişi hayatını kaybetti.. Hindistan Sağlık Bakanlığından yapılan açıklamaya göre, ülkede 1157 kişinin daha yaşamını yitirmesiyle COVID-19'dan ölenlerin sayısı 87 bin 909'a yükseldi. Hindistan'da son 24 saatte 86 bin 961 yeni Kovid-19 vakası tespit edildi. Eylül başından bu yana rekor sayıda günlük vaka artışlarının kaydedildiği ülkede, toplam vaka sayısı 5 milyon 487 bin 580'e çıktı. Nüfusu 1,3 milyarı aşan Hindistan'da salgının başından bu yana virüs bulaşan 4 milyon 396 bin 399 kişi iyileşti. COVID-19 verilerinin derlendiği "Worldometer" internet sitesine göre, dünyada günlük en yüksek vaka ve ölüm sayılarının kaydedildiği Hindistan, toplam vaka sayısında 2'nci, toplam can kaybı sayısında 3'üncü sırada yer alıyor. Brezilya Brezilya Sağlık Bakanlığının verilerine göre, 363 kişinin yaşamını yitirmesiyle ülkedeki virüs kaynaklı ölüm sayısı 136 bin 895'e, vaka sayısı ise 16 bin 389 artarak 4 milyon 544 bin 629'a yükseldi. Virüsten iyileşenlerin sayısı ise 3 milyon 851 bin 227 olarak kayda geçti. Nüfusu 211 milyonu aşan Brezilya, ABD ve Hindistan'ın ardından dünyada en fazla vakanın görüldüğü 3'üncü, ABD'nin ardından en fazla ölümün görüldüğü 2'nci ülke konumunda bulunuyor. Meksika Meksika Sağlık Bakanlığının verilerine göre, ülkede son 24 saatte COVID-19 kaynaklı can kaybı 235 artarak 73 bin 493'e ulaştı. Meksika'da, Kovid-19 vaka sayısı da 3 bin 542 artışla 697 bin 663'e çıktı. Ülkede bugüne kadar 499 bin 302 kişi iyileşti. Meksika'da COVID-19 nedeniyle hayatını kaybedenlerin günlük sayısı ilk kez 27 Mayıs'ta 500'ü aşmıştı. Ülkede ilk vaka 28 Şubat'ta saptanmış, ilk ölüm 19 Mart'ta yaşanmıştı. Son Güncelleme: 21 Eylül 2020 Pazartesi 08:51
Afrika'da vaka sayısı artıyor. Afrika kıtasında, yeni tip koronavirüs (Covid-19) tespit edilenlerin sayısı 1 milyon 413 bini geçti.. Covid-19 verilerinin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 7 bin 443 artarak 1 milyon 413 bin 416 oldu. Salgın nedeniyle ölenlerin sayısı, 129 artışla 34 bin 8'e ulaştı. Kıtada Covid-19 kaynaklı en fazla can kaybı 15 bin 953 ölümle Güney Afrika, 5 bin 770 ölümle Mısır, 1830 ölümle Cezayir'de görüldü. Morityus'ta aktif Covid-19 vakası kalmazken, Seyşeller ve Eritre'de ölüm rapor edilmedi. Güney Afrika'da vaka sayısı 661 bin 211'e ulaştı, bu ülkeyi 102 bin 15 vakayla Mısır ve 101 bin 743 vakayla Fas izledi. Afrika'da Covid-19'a yakalanan 1 milyon 158 bin 805 kişi iyileşti. Son Güncelleme: 21 Eylül 2020 Pazartesi 08:13
Avustralya’da can kayıpları ve vaka sayıları düşüyor. Avustralya’da yeni tip koronavirüse (Covid-19) yakalananların sayısında son 3 ayın en düşük rakamı kaydedilirken, ülke genelinde sadece 2 kişi daha virüs nedeniyle hayatını kaybetti.. Avustralya’nın diğer eyaletlerinden yeni vakaya rastlanmazken, son 24 saatteki 33 binden fazla testin sonucuna göre Victoria eyaletinde 11, Yeni Güney Galler’de (NSW) 4, Queensland’da 1 olmak üzere, toplam 16 kişiye daha Covid-19’a teşhisi konuldu. Ülke genelinde 30 Temmuz’da 747’ye çıkan günlük yeni vaka sayılarının 16’ya inmesiyle son 3 ayın en düşük vaka sayısı görüldü. Avustralya’da bir önceki en düşük günlük vaka sayısı, 22 Haziran’da 13 kişinin virüse yakalanmasıyla kayıtlara geçmişti. Günlük can kayıpları tek haneli rakamlara indi Victoria’da 2 kişi daha virüsten öldü. Avustralya’da Covid-19 nedeniyle yaşamını yitiren 851 kişiden 763’ü, virüsün en fazla can kaybı ve vaka sayısına neden olduğu Victoria eyaletinde kayıtlı. Avustralya'da Covid-19'dan hayatını kaybeden diğer 88 kişiden 53'ü NSW’de, 13'ü Tazmanya'da, 9'u Batı Avustralya'da, 6'sı Queensland'da, 4'ü Güney Avustralya'da, 3'üde Avustralya Başkent Bölgesi'nden. Covid-19’da ikinci dalgayı yaşayan ve 4 Eylül’de günlük can kaybının 59’a yükseldiği eyaletteki ölümlerin düşmeye başlamasıyla, Avustralya’daki günlük can kayıpları da tek haneli rakamlara indi. Sıkı tedbirlerin yürürlükte olduğu eyalette, günlerce çift halelerde seyreden can kayıplarının 15 Eylül’de sıfıra inmesinin ardından, bugün de 2 kişi hayatını kaybetti. Öte yandan Avustralya’daki toplam 981 aktif vakandan 817’si Victoria eyaletinde yer alırken bu vakalardan 8’i yoğun bakımda olmak üzere 94 kişi çeşitli hastanelerde tedavi görüyor. Avustralya’da virüs görülmeye başladığı günden itibaren gerçekleşen 7 milyon 296 binden fazla testin sunucuna göre virüse yakalanan 26 bin 909 kişiden, 24 bin 57’si sağlığına kavuştu. Yeni Zelanda’daki Covid-19 yasakları hafifletiliyor Yeni Zelanda Başbakanı Jacinda Ardern, virüsün yeniden yayılmasını önlemek amacıyla yürürlüğe konulan yasakların hafifletileceğini açıkladı. Ülkenin en büyük kenti Auckland’daki üçüncü seviyedeki yasakların çarşamba gece yarısından sonra ikinci seviyeye çekileceğini duyuran Başbakan Ardern, ülkenin geri kalanındaki yasakların da bu gece yarısından itibaren birinci seviyeye indirileceğini söyledi. Yeni tedbirler kapsamında vatandaşlara, ‘‘kendinizi iyi hissetmiyorsanız, soğuk algınlığı veya grip benzeri semptomlarınız varsa lütfen test yaptırın, bu düzeyi korumamıza yardımcı olun’’ ifadeleriyle çağrıda bulunan Ardern, Auckland’daki tedbirlerin 2. seviyede tutulmasını da ‘‘Auckland'da bu ihtiyatlı yaklaşıma hala ihtiyaç var, şehir bu salgının merkeziydi ve bu yüzden burada dikkatli olunması gerekiyor.’’ sözleriyle açıkladı. Yeni Zelanda’da yeni Covid-19 vakası kaydedilmedi Yeni Zelanda Halk Sağlığı Genel Direktörü Dr. Ashley Bloomfield, dün 4 kişinin virüse yakalandığı ülkedeki 3 bin 568 testin sonucuna göre yeni Covid-19 vakası kaydedilmediğini açıkladı. Ülkedeki toplam aktif vaka sayısının 62’ye düştüğünü belirten Dr. Ashley Bloomfield, hastanedeki 3 Covid-19’lu hastanın tedavisine devam edildiğini kaydetti. Yeni Zelanda, virüse yakalandığı belirlenen 1815 kişiden, 1728’u sağlığına kavuşurken, 25 kişi hayatını kaybetmişti. Son Güncelleme: 21 Eylül 2020 Pazartesi 07:24
Irak'ta koronavirüsten can kaybı 8 bin 555'e çıktı. Irak'ta yeni tip koronavirüs (COVID-19) nedeniyle hayatını kaybedenlerin sayısı 64 artarak 8 bin 555'e yükseldi.. Irak Sağlık Bakanlığından yapılan yazılı açıklamaya göre, son 24 saatte ülke genelinde salgında 64 kişi daha yaşamını yitirdi ve 3 bin 438 yeni vaka tespit edildi. Son verilerle COVID-19 kaynaklı can kaybı 8 bin 555'e, vaka sayısı da 319 bin 35'e çıktı. Sağlığına kavuşan hasta sayısı ise 4 bin 522 artışla 253 bin 591'e ulaştı. Son Güncelleme: 21 Eylül 2020 Pazartesi 00:21
Türkiye'den Sudan'da sel mağdurlarına yardım eli. Türk Kızılay, Sudan'daki sel felaketinde başkent Hartum'un en çok etkilenen bölgelerinden Kalakle'deki 432 aile ile ülke genelinde yaklaşık 5 bin kişiye gıda kolisi dağıttı.. Türk Kızılay Sudan Delegasyonu Başkanı Serdar Yılmaz, selin ardından hemen insani yardım çalışmalarına başlayan Türk Kızılayın son olarak başkent Hartum'un Kalakle bölgesindeki 432 aileye gıda kolisi ulaştırdığını söyledi. Ülke genelinde selden etkilenen 50 bin kişiye kurban eti dağıtımı gerçekleştirdiklerini belirten Yılmaz, yaklaşık 5 bin kişiye de gıda kolisi yardımında bulunduklarını dile getirdi. Türkiye'den 500 bin dolar değerinde insani yardım Sudan'da meydana gelen ve 100'den fazla insanın hayatına mal olan, 100 binden fazla evin de yıkılmasına sebep olan selde, Türkiye'den mağdur ailelere 500 bin dolar değerinde insani yardımda bulundu. Türk STK'lar, içinde gıda maddeleri bulunan koli ve hijyen paketinin yanı sıra kurban, sıcak yemek, soğuk ve sıtmadan korunmak amacıyla battaniye ve cibinlik gibi yardım malzemelerini ihtiyaç sahiplerine teslim etti. Sudan'da sel felaketi: Binlerce ev zarar gördü Sel ve taşkınlarda 121 kişi hayatını kaybetti İçişleri Bakanlığı verilerine göre, ülkede birkaç aydır devam eden şiddetli yağışların neden olduğu sellerde 121 kişi yaşamını yitirdi. Seller nedeniyle 100 binden fazla ev kısmen ya da tamamen kullanılamaz hale geldi. Sudan'da Nil Nehri taştı: Yüzlerce ev yıkıldı Sudan Savunma ve Güvenlik Konseyi, 5 Eylül'de sel felaketleri nedeniyle 3 ay süreyle acil durum ilan etmişti. Son Güncelleme: 20 Eylül 2020 Pazar 23:51
İsrail'de karantinaya rağmen Netanyahu karşıtı gösteriye binlerce kişi katıldı. İsrail'de binlerce kişi, hakkındaki yolsuzluk davası ve koronavirüs algınını yönetmekte başarısız olduğu gerekçesiyle Başbakan Netanyahu karşıtı gösteri düzenledi. Göstericileri ezme girişiminde bulunan bir kişi polis tarafından gözaltına alındı.. Batı Kudüs’teki Başbakanlık rezidansı yakınındaki gösteriye COVID-19 karantinasına rağmen 5 bine yakın gösterici katıldı. Netanyahu'yu kastederek "suç başbakanı" yazılı tişört ve maske takan göstericiler sık sık "Bibi (Netanyahu) evine dön" şeklinde slogan attı. Gösterinin yapıldığı meydana çıkan yolları trafiğe kapatan polis, protestoculara sosyal mesafe kurallarına uymaları ve maskelerini çıkarmamaları yönünde uyarıda bulundu. [Fotoğraf: AA] Araçla ezme girişimi son anda önlendi Öte yandan kimliği açıklanmayan bir kişi, aracını protestonun yapıldığı meydandaki göstericilerin üzerine sürmek istedi. [Fotoğraf: AA] Araç meydana ulaşmadan durdurularak şüpheli polis tarafından gözaltına alındı. [Fotoğraf: AA] Gösteriler 3 ayı geçti COVID-19 salgınında ikinci dalganın etkisine giren ve işsizliğin giderek arttığı İsrail’de Netanyahu karşıtı gösteriler 3 ayı aşkın süredir devam ediyor. Netanyahu yönetimi salgında günlük vakalardaki hızlı artış nedeniyle cumadan itibaren ülke genelinde karantina kararı almıştı. Karantinada protestolara izin verilmiş, katılımcı sayısına kısıtlama getirilmemişti. Son Güncelleme: 20 Eylül 2020 Pazar 23:10
Lübnan'da günlük koronavirüs vaka sayısı ilk kez 1000'i aştı. Lübnan'da yeni tip koronavirüs (COVID-19) salgınında günlük vaka sayısı ilk kez 1000'in üzerine çıktı. Toplam vaka 29 bin 303, hayatını kaybedenlerin sayısı da 297 oldu.. Lübnan Sağlık Bakanlığı'nın açıkladığı günlük verilere göre, son 24 saatte 1006 kişinin daha COVID-19'a yakalanmasıyla vaka sayısı 29 bin 303'e yükseldi. Son bir günde 11 kişinin daha virüs nedeniyle yaşamını yitirdiği Lübnan'da toplam can kaybı da 297'ye ulaştı. Barındırdığı Suriyeli ve Filistinli mültecilerle yaklaşık 6 milyon nüfusa sahip Lübnan'da, geçen ay Beyrut Limanı'nda meydana gelen patlamanın ardından günlük vaka sayıları artışa geçmişti. Son Güncelleme: 20 Eylül 2020 Pazar 21:04
Fransa'da son 24 saatte 10 bin 569 COVID-19 vakası görüldü. Fransa'da yeni tip koronavirüs (COVID-19) salgınında son 24 saatte 10 bin 569 vaka tespit edildi, 12 kişi hayatını kaybetti.. Halk Sağlığı Kurumundan yapılan açıklamaya göre, ülkede virüs bulaşan kişi sayısı son 24 saatte 10 bin 569 artışla 453 bin 763'e yükseldi. Ülkede 12 kişinin daha yaşamını yitirmesiyle can kaybı 31 bin 585'e ulaştı. Son 7 günde COVID-19 nedeniyle 3 bin 894 kişinin hastanede tedavisinin sürdüğü ve bunlardan 593'ünün yoğun bakımda yattığı ülkede yoğun bakım hasta sayısındaki artış ve salgının seyri kötüleşmeye devam ediyor. Fransa'da dün 13 bin 498 vakayla salgının başlangıcından bu yana en yüksek günlük vaka sayısına ulaşılmıştı. Bilim Kurulu, ülkede sonbahar ya da kış aylarında ikinci dalganın yaşanmasından endişe edildiğini açıklamıştı. Son Güncelleme: 20 Eylül 2020 Pazar 20:53
Belarus'ta protestolar sürüyor: Bazı göstericiler gözaltına alındı. Belarus’ta Cumhurbaşkanlığı seçim sonuçlarını protesto etmek için ülke genelinde gösteriler yapıldı. Protesto gösterileri, önceki haftalara göre daha az kişinin katılımıyla gerçekleşti.. Bir sosyal medya hesabı üzerinden, başkent Minsk’te Cumhurbaşkanlığı Sarayı ile Yüksek Mahkeme’yi ablukaya alma ve ülke genelinde gösteriler yapmak üzere çağrı yapıldı. Minsk’te güvenlik güçleri Cumhurbaşkanlığının bulunduğu bölge ve şehir merkezinde izinsiz düzenlenen gösteriler nedeniyle sıkı güvenlik önlemi aldı. Nemiga Caddesi’nde toplanarak Stella Meydanı’na yürümeye çalışan bazı göstericileri polis gözaltına aldı. [Fotoğraf: Reuters] Protestocular Cumhurbaşkanlığı Sarayı’na yürümedi Önceki haftalara göre daha az kişinin katılımıyla yapılan gösterilerde protestocular, sosyal medyadaki çağrıya rağmen Cumhurbaşkanlığı Sarayı’na yürümedi. Göstericiler şehir merkezindeki bazı caddelerde bir süre ellerinde Belarus’un 1995 öncesinde kullandığı kırmızı-beyaz-kırmızı bayraklarla ve slogan atarak yürüdü. Daha sonra protestocular, kendiliğinden dağıldı. Ülkede bazı şehirlerde meydanlara çıkan protestoculara polis müdahale etti. Sosyal medya hesaplarındaki bazı görüntülerde, Polonya sınırındaki Brest şehrinde dağılmayan göstericilere karşı polisin biber gazı kullandığı, havaya ateş açtığı ve müdahalelere karşı koyan göstericileri gözaltına aldığı görüldü. Belarus'ta 9 Ağustos'ta yapılan Cumhurbaşkanlığı seçimlerini mevcut Cumhurbaşkanı Aleksandr Lukaşenko'nun kazanması üzerine seçimlere hile karıştırıldığı iddiasıyla gösteriler başlamıştı. Koronavirüs artışını sürdürüyor Belarus Sağlık Bakanlığından yapılan açıklamaya göre, son 24 saatte COVID-19 vaka sayısı 213 artarak 75 bin 674’e, yaşamını yitirenlerin sayısı 4 artışla 780’e yükseldi. Virüsten 53 kişi sağlığına kavuştuğu ülkede iyileşen sayısı 73 bin 265’e ulaştı. Karantinanın ilan edilmediği ülkede, 1629 COVID-19 hastasının tedavisi sürüyor. Belarus’ta, nisan sonunda 900’ün üzerine çıkan günlük vaka sayısı, mayısta bine yaklaşmış, haziranda düşüşe geçerek, ağustosta 100’ün altında görülmüştü. Eylül başında yeniden yükselmeye başlayan günlük vaka sayısı, 5 gündür 200’ün üzerinde görülüyor. Son Güncelleme: 20 Eylül 2020 Pazar 21:12
Suudi Arabistan'da son 24 saatte COVID-19'dan 27 kişi daha öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 27 artarak 4 bin 485'e çıktı.. Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 27 kişi daha yaşamını yitirdi ve 483 yeni vaka tespit edildi. Son verilerle virüs kaynaklı can kaybı 4 bin 485'e, vaka sayısı da 329 bin 754'e çıktı. Ülkede sağlığına kavuşan hasta sayısı da 1009 artarak 310 bin 439'a ulaştı. Son Güncelleme: 20 Eylül 2020 Pazar 20:05
Liverpool Belediye Başkanı Rothery'den Türkiye'deki COVID-19 tedbirlerine övgü. Tatil için Muğla'nın Fethiye ilçesini tercih eden Liverpool Belediye Başkanı Anna Rothery, Türkiye'nin aldığı yeni tip koronavirüs (COVID-19) tedbirlerinden övgüyle bahsetti.. İlçenin turistik Ölüdeniz Mahallesi'ndeki bir otelde konaklayan Rothery, tatili süresince yamaç paraşütü yaptı, mavi tura katıldı. İlçenin tarihi ve turistik alanlarını da gören Rothery, Türkiye'den mutlu ayrıldı. Rothery, ilk kez 20 yıl önce geldiği Türkiye'nin çok güzel bir coğrafyaya sahip olduğunu söyledi. "Türkiye yaşanılabilir bir ülke" Fethiye ve Ölüdeniz'den tekneyle açılmanın harika bir duygu olduğunu anlatan Rothery, adaların güzelliği ve denizin berraklığından etkilendiğini dile getirdi. Yıllar önce Fethiye'ye geldiğinde yamaç paraşütü yapılacak bir alan, şimdi ise birçok pist bulunduğunu belirten Rothery, "Babadağ'da epey gelişme gördüm. Yeni bir işletme var artık. Yeni atlama pistleri oluşturulmuş, çok daha fazla insan var. Yamaç paraşütü yapma fırsatım oldu, çok keyif aldım. Ülkeme döndüğümde herkese 'Kesinlikle yamaç paraşütü yapın.' diyeceğim" ifadelerini kullandı. Türkiye'nin yaşanılabilir bir ülke olduğunu vurgulayan Rothery, birçok İngiliz vatandaşının bundan dolayı Türkiye'de yaşamayı tercih ettiğini belirtti. COVID-19 tedbirlerinden etkilendi Rothery, COVID-19'a karşı Türkiye'de alınan önlemlerin de çok güzel olduğunu dile getirerek, şunları kaydetti: "COVID-19 tedbirlerinin bu kadar yüksek olmasından oldukça etkilendim. Hijyen kuralları, herkesin maske takması, sokakların temiz oluşu, sandalyelerin, masaların gün içerisinde defalarca kez dezenfekte edilmesi... Tedbirlerin hem kaldığım otelde hem de Fethiye'de, Ölüdeniz'de hatta sahillerde bile uygulanması oldukça etkileyici. Fethiye'nin, seyahat edenler için güvenli bir bölge olduğunu düşünüyorum. Türk insanının sıcakkanlılığını çok seviyorum. Türkiye'den ülkeme mutlu dönüyorum. Ne zaman Türkiye'ye gelsem kendimi evime gelmiş gibi hissediyorum. Buradaki aile kavramı, çocuklara verilen önlem hoşuma gidiyor. Burası güzel bir ülke, Türk insanı çok nazik ve misafirperver." Son Güncelleme: 20 Eylül 2020 Pazar 18:36
ABD'de koronavirüs vaka sayısı 7 milyona yaklaştı. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 663 artarak 203 bin 851'e yükseldi, vaka sayısı da 7 milyona yaklaştı.. ABD'de yeni tip koronavirüs (COVID-19) salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 41 bin 632 artışla 6 milyon 970 bin 44'e ulaştı. Covid-19'a yakalananların sayısı 31 milyonu aştı Virüs nedeniyle yaşamını yitirenlerin sayısı ise 663 artarak 203 bin 851'e yükseldi. Ülkede iyileşenlerin sayısı 4 milyon 223 bini geçerken, yapılan test sayısı ise 97 milyon 313 bini aştı. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 5 milyon 412 bin 565 vakayla Hindistan, 4 milyon 528 bin 347 vakayla Brezilya izliyor. ABD genelinde vaka sayılarında 783 bin 957 vakayla Kaliforniya listenin en başında bulunurken, bu eyaleti 720 bin 281 vakayla Teksas ve 681 bin 233 vakayla Florida takip ediyor. Ölü sayısında ise New York eyaleti 33 bin 172 can kaybıyla ilk sırada yer alıyor. Son Güncelleme: 20 Eylül 2020 Pazar 18:01
İngiltere Sağlık Bakanı Hancock: İkinci bir ulusal karantinayı göz ardı etmiyoruz. İngiltere Sağlık Bakanı Matt Hancock, koronavirüs salgınının yayılmasını önlemede kritik aşamada olduklarını belirterek "Daha sert tedbirler alabiliriz. Ulusal karantina gerekliyse harekete geçmeye de hazır olmalıyız. Bunu göz ardı etmiyoruz." dedi.. Hancock, Sky News'e, ülkede son günlerde artan COVID-19 vakalarına ve alınacak önlemlere ilişkin değerlendirmelerde bulundu. Yaz aylarında insanların önlemleri ciddiye almadığını ve rahat davrandıklarını belirten Hancock, "Artık kurallara uymak için herkesin geri dönme vakti geldi." dedi. Hancock, "Salgının yayılmasını önlemede dönüm noktasındayız. Bir seçimle karşı karşıyayız. Herkes kurallara uyarsa ve biz de kurallara uymayan kişilere karşı daha sert önlemler alırsak ulusal karantinayı önleyebiliriz ama ulusal karantina gerekliyse harekete geçmeye de hazır olmalıyız. Ben bunu göz ardı etmiyorum. Ancak bunun olmasını da istemiyorum." ifadelerini kullandı. COVID-19'a karşı ilk savunmanın insan davranışları olduğuna dikkati çeken Hancock, yerel kısıtlamalara da öncelik verdiklerini ve bu yönde kararlar aldıklarını ifade etti. Hancock, COVID-19 testi pozitif çıkanların kendilerini evde izole etmesinin "yasal bir zorunluluk" haline getirildiğini ve bunu ihlal edenlere ilk etapta 1000 sterlin, ihlalin tekrarı durumunda ise 10 bin sterline kadar para cezasının verilebileceğini hatırlattı. Son 4 ayın en yüksek günlük vaka sayısı açıklanmıştı Avrupa'da COVID-19'dan en çok ölümün görüldüğü İngiltere'de vaka sayısı ağustos ayından itibaren yükselişe geçmişti. Ülkede önceki gün 4 bin 422 COVID-19 vakasına rastlanırken bu, 4 bin 649 vakanın saptandığı 8 Mayıs'tan bu yana görülen en yüksek günlük vaka sayısı olmuştu.- Yeni kısıtlamalar Ülkenin kuzeyindeki Northumberland, Kuzey ve Güney Tyneside, Newcastle-upon-Tyne, Gateshead, Sunderland ve Durham bölgelerinde artan vakalar nedeniyle cuma günü yeni kısıtlamalar uygulanmaya başlamıştı. Bu bölgelerde yaşayanların hane halkı dışındakilerle sosyalleşmesinin yasaklandığı, yiyecek sektörünün masada müşteri kabul edemeyeceği ve eğlence sektörü mekanlarının saat 22.00'den sonra kapalı olacağı bilgisi paylaşılmıştı. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi de yasaklanmıştı. Son Güncelleme: 20 Eylül 2020 Pazar 16:20
İtalya'da halk iki gün sürecek anayasa referandumu için sandık başında. İtalya'da halk, parlamenter sayısını belirlemeye yönelik anayasa değişikliği referandumunda oy kullanmaya başladı.. Çift kanatlı parlamenter sistemle idare edilen ülkede, Senatodaki sandalye sayısını 315'ten 200'e, 630 sandalyeli Temsilciler Meclisini de 400'e düşüren kanuni düzenlemeye ilişkin referandum için sandıklarda oy kullanılmaya başlandı. Ülke genelinde yerel saatle 07.00'de (TSİ 08.00) başlayan oy verme işlemi iki gün sürecek. Sandıklar bugün 23.00'e (TSİ 00.00) kadar, yarın ise 07.00 ile 15.00 (TSİ 08.00-16.00) saatleri arasında oy verme işlemi için açık olacak. Ülkede 46 milyon 641 bin 856 kayıtlı seçmen oy kullanabilecek. Referandumun yanı sıra biri özerk bölge olmak üzere toplam 7 bölgede, bölge seçimleri, 957 beldede de belediye seçimleri yapılacak. Campania, Ligurya, Marche, Puglia, Toskana, Veneto ve Valle d’Aosta’da yaşayan 18 milyon 473 bin 922 seçmen, bölgesel yönetimleri için de oy atacak. Merkez solun elinde olan Campania, Toskana ve Puglia ile merkez sağın elinde olan Veneto ve Ligurya’daki seçim sonuçları, iktidar ortağı olan merkez sol partiler ve muhalefetteki sağ için önem taşıyor. Maske takmak zorunlu Yeni tip koronavirüs salgını nedeniyle oy kullanırken maske takmanın zorunlu olduğu ülkede, oy verme işlemi, sandıklarda kalabalıkların oluşmasını önlemek maksadıyla iki güne yayıldı. Son Güncelleme: 20 Eylül 2020 Pazar 12:37
Covid-19'a yakalananların sayısı 31 milyonu aştı. Koronavirüs (Covid-19) salgını tüm dünyada yayılımını sürdürüyor. Dünya genelinde vaka sayısı 31 milyonu geçti.. Covid-19 verilerinin derlendiği "Worldometer" internet sitesine göre, virüse yakalananların sayısı 31 milyon 2 bin 707'ye ulaştı. Vakaların en fazla görüldüğü ABD'de 6 milyon 967 bin 420 kişi Covid-19'a yakalandı. ABD'nin ardından en fazla vaka görülen ilk 10 ülke, sırasıyla Hindistan (5 milyon 400 bin 619), Brezilya (4 milyon 528 bin 347), Rusya (1 milyon 103 bin 399), Peru (768 bin 865), Kolombiya (758 bin 398), Meksika (694 bin 121), Güney Afrika (659 bin 656), İspanya (659 bin 334), Arjantin (622 bin 934) ve Şili (444 bin 674) oldu. Türkiye'de de vaka sayısı 301 bin 348'e ulaştı. Çin'in Vuhan kentinde ortaya çıkan Covid-19, 200'den fazla ülke ve bölgeye yayıldı. Dünya genelinde Kovid-19 salgını nedeniyle 961 bin 612 kişi hayatını kaybetti. Covid-19'a yakalanan 22 milyon 610 bin 909 kişi iyileşti, tedavisi süren 7 milyon 430 bin 186 aktif vaka bulunuyor. Son Güncelleme: 20 Eylül 2020 Pazar 12:07
Rusya'da COVID-19 vaka sayısı 1 milyon 103 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 103 bin 399’a, ölü sayısı 19 bin 418’e yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 6 bin 148 kişide daha COVID-19 tespit edilmesiyle vaka sayısı 1 milyon 103 bin 399’a ulaştı. Artan günlük vaka sayısı 18 Temmuz’dan bu yana en yüksek seviyeye geldi. Ülkede son bir günde ölü sayısı 79 artarak 19 bin 418’e, iyileşenlerin sayısı 2 bin 895 artarak 909 bin 357’ye çıktı. Rusya genelinde vaka sayısındaki günlük artış oranı yüzde 0,5’ten 0,6’ya yükselirken, yeni vakaların yüzde 22,7’sinde semptom görülmedi. Ölü sayısı 13 artarak 5 bin 57’ye çıktı Başkent Moskova’da son 24 saatte vaka sayısı 860 artarak 276 bin 493’e, ölü sayısı 13 artarak 5 bin 57’ye çıktı. Rusya İnsan Sağlığı ve Tüketici Haklarını Koruma Servisinden yapılan açıklamada da son 24 saatte 364 bin test yapıldığı ve bugüne kadar yapılan test sayısının 42 milyon 800 bini geçtiği kaydedildi. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta g erçekleşmişti. Salgının hız kesmesiyle birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 20 Eylül 2020 Pazar 11:46
Hindistan, Brezilya ve Meksika'da 24 saatte Covid-19'dan 2327 kişi öldü. Koronavirüs (Covid-19) salgınında son 24 saatte Hindistan'da 1133, Brezilya'da 739, Meksika'da 455 kişi hayatını kaybetti.. Hindistan Sağlık Bakanlığından yapılan açıklamaya göre, ülkede 1133 kişinin daha yaşamını yitirmesiyle Covid-19'dan ölenlerin sayısı 86 bin 752'ye yükseldi. Hindistan'da son 24 saatte 92 bin 605 yeni Covid-19 vakası tespit edildi. Eylül başından bu yana rekor sayıda günlük vaka artışlarının kaydedildiği ülkede, toplam vaka sayısı 5 milyon 400 bin 619'a çıktı. Nüfusu 1,3 milyarı aşan Hindistan'da salgının başından bu yana virüs bulaşan 4 milyon 303 bin 43 kişi iyileşti. Covid-19 verilerinin derlendiği "Worldometer" internet sitesine göre, dünyada günlük en yüksek vaka ve ölüm sayılarının kaydedildiği Hindistan, toplam vaka sayısında 2'nci, toplam can kaybı sayısında 3'üncü sırada yer alıyor. Brezilya Brezilya Sağlık Bakanlığının verilerine göre, 739 kişinin yaşamını yitirmesiyle ülkedeki virüs kaynaklı ölüm sayısı 136 bin 532'ye, vaka sayısı ise 33 bin 57 artarak 4 milyon 528 bin 240'a yükseldi. Virüsten iyileşenlerin sayısı ise 3 milyon 820 bin 95 olarak kayda geçti. Nüfusu 211 milyonu aşan Brezilya, ABD ve Hindistan'ın ardından dünyada en fazla vakanın görüldüğü 3'üncü, ABD'nin ardından en fazla ölümün görüldüğü 2'nci ülke konumunda bulunuyor. Meksika Meksika Sağlık Bakanlığının verilerine göre, ülkede son 24 saatte Covid-19 kaynaklı can kaybı 455 artarak 73 bin 258'e ulaştı. Meksika'da, Covid-19 vaka sayısı da 5 bin 167 artışla 694 bin 121'e çıktı. Ülkede bugüne kadar 496 bin 224 kişi iyileşti. Meksika'da Kovid-19 nedeniyle hayatını kaybedenlerin günlük sayısı ilk kez 27 Mayıs'ta 500'ü aşmıştı. Ülkede ilk vaka 28 Şubat'ta saptanmış, ilk ölüm 19 Mart'ta yaşanmıştı. Son Güncelleme: 20 Eylül 2020 Pazar 10:32
Afrika'da Covid-19 vaka sayısı 1 milyon 400 bini geçti. Afrika kıtasında, koronavirüs (Covid-19) tespit edilenlerin sayısı 1 milyon 405 bin 973’e yükseldi.. Covid-19 verilerinin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 8 bin 727 artarak 1 milyon 405 bin 973 oldu. Salgın nedeniyle ölenlerin sayısı, 202 artışla 33 bin 879'a ulaştı. Kıtada Covid-19 kaynaklı en fazla can kaybı 15 bin 940 ölümle Güney Afrika, 5 bin 750 ölümle Mısır, 1795 ölümle Cezayir'de görüldü. Morityus'ta aktif Covid-19 vakası kalmazken Seyşeller ve Eritre'de ölüm rapor edilmedi. Güney Afrika'da vaka sayısı 659 bin 656'e ulaştı, bu ülkeyi 101 bin 900 vakayla Mısır ve 99 bin 816 vakayla Fas izledi. Afrika'da Covid-19'a yakalanan 1 milyon 153 bin 639 kişi iyileşti. Son Güncelleme: 20 Eylül 2020 Pazar 10:17
Avustralya’da can kabı 850’ye çıktı. Avustralya’nın Victoria eyaletinde 5, Yeni Güney Galler (NSW) eyaletinde 1 kişinin daha yeni tip koronavirüsten (Covid-19) hayatını kaybetmesiyle, ülkede virüsten ölenlerin sayısı 850'ye yükseldi.. Victoria Eyalet Başbakanı Daniel Andrews, eyaletin başkenti Melbourne'de düzenlediği basın toplantısında, Covid-19 nedeniyle en fazla can kaybı ve vaka sayısının kaydedildiği eyaletteki yeni vaka sayısının 14, can kaybının da 5 olduğunu açıkladı. Son 24 saatte sonuçlanan 12 bin 500 testte sadece 14 kişiye virüs teşhisi konulmasının kutlanması gereken bir başarı olduğunu dile getiren Başbakan Andrews, vaka sayılarının düşmesinde kurallara uyarak katkıda bulunan vatandaşlara teşekkür etti. Virüste ikinci dalganın yaşandığı eyalette, günlük vaka sayıları 30 Temmuz’da 723, 5 Ağustos’ta ise 725 olarak kaydedilmişti. Covid-19 salgınını durdurmak amacıyla 2 Ağustos’ta ilan edilen eyalet genelindeki "felaket durumu" ve eyaletin başkenti Melbourne'deki olağanüstü hal uygulaması kapsamında 28 Eylül’e kadar saat 21.00 ila 05.00 arasında sokağa çıkma yasağı uygulanıyor. Çalışmak, tıbbi bakım vermek veya almak, temel ihtiyaç malzemeleri için alışveriş ve egzersiz gibi geçerli 4 neden dışında evden çıkmanın da yasak olduğu kentte, herkes temel ihtiyaç malzemelerini almak ve günde iki saat egzersiz yapmak için evinden ancak 5 kilometre uzaklaşabiliyor. Avustralya’daki virüsten ölenlerin sayısı 850’ye çıktı Victoria’da 5, NSW’de 1 kişinin daha Kovid-19 nedeniyle hayatını kaybetmesiyle Avustralya genelindeki virüsten ölenlerin sayısı 850’ye yükseldi. Öte yandan NSW’de 70 yaşlarındaki erkek hastanın virüsten yaşamını yitirmesiyle 5 hafta sonra yaşanan can kaybı eyaletteki virüs kaynaklı ölü sayının 53’e çıkmasına neden oldu. Son aylarda virüsten can kaybı kaydedilmeyen ülkenin diğer eyaletlerinden Tazmanya'da 13, Batı Avustralya'da 9, Queensland'da 6, Güney Avustralya'da 4, Avustralya Başkent Bölgesi'nde 3 kişi hayatını kaybetmişti. Covid-19 teşhisi konulan 26 bin 903 Avustralyalıdan 23 bin 850’i iyileşirken, 1120 aktif vakanın bulunduğu ülkede, hastanede tedavi gören 106 kişiden 12’si yoğun bakım ünitesinde bulunuyor. Yeni Zelanda’da 4 kişi daha virüse yakalandı Yeni Zelanda Sağlık Bakanlığı tarafından yapılan açıklamaya göre, dün 1 kişinin virüse yakalandığı ülkede bugün de 4 kişiye daha Covid-19 teşhisi konuldu. Ülkedeki toplam aktif vaka sayısının 71 olduğunu açıklayan Sağlık Bakanlığı, 1’i yoğun bakımda olmak üzere hastanede yatan 3 Covid-19’lu hastanın tedavisine devam edildiğini kaydetti. Yeni Zelanda, virüse yakalandığı belirlenen 1815 kişiden, 1719’u sağlığına kavuşurken, 25 kişi hayatını kaybetmişti. Son Güncelleme: 20 Eylül 2020 Pazar 06:24
İngiltere'de evinde izole olmayanlara para cezası gündemde. İngiltere Başbakanı Johnson, ülkede koronavirüs testi pozitif çıkanların kendilerini evinde izole etmelerinin "yasal bir zorunluluk" haline getirileceğini ve bu kurala uymayanlara 10 bin sterline kadar para cezasının verilebileceğini duyurdu.. Başbakan Boris Johnson, Covid-19 vakalarındaki ciddi artış nedeniyle aldıkları yeni önlemleri görmezden gelenlerin çok sert cezalarla karşılaşacağı uyarısında bulundu. Alınan yeni önlemler kapsamında, test sonucu pozitif çıkanların 28 Eylül'den itibaren kendilerini evinde izole etmelerinin "yasal bir zorunluluk" olacağı ve kurallara uymayanlara 1000 sterlin (yaklaşık 9700 lira), ihlalin tekrarlanması durumunda ise 10 bin sterline kadar para cezası kesilebileceği açıklandı. Hükümetten yapılan açıklamada ise, kendilerini izole etmek zorunda kalan ve evde çalışma imkanı olmayan düşük gelirlilere de 500 sterlin destek sağlanacağı bildirildi. Son 4 ayın en yüksek vaka sayısı açıklanmıştı Avrupa'da Covid-19'dan en çok ölümün görüldüğü İngiltere'de vaka sayısı ağustos ayından itibaren yükselişe geçmişti. Ülkede önceki gün 4 bin 422 yeni tip koronavirüs (Covid-19) vakasına rastlanırken, son 4 ayın en yüksek vaka sayısı kaydedilmişti. Ülkenin kuzeyindeki Northumberland, Kuzey ve Güney Tyneside, Newcastle-upon-Tyne, Gateshead, Sunderland ve Durham bölgelerinde artan vakalar nedeniyle cuma günü yeni kısıtlamalar uygulanmaya başlamıştı. Bu bölgelerde yaşayanların hane halkı dışındakilerle sosyalleşmesinin yasaklandığı, yiyecek sektörünün masada müşteri kabul edemeyeceği ve eğlence sektörü mekanlarının saat 22.00'den sonra kapalı olacağı bilgisi paylaşılmıştı. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Son Güncelleme: 20 Eylül 2020 Pazar 05:10
Arap ülkelerinde can kayıpları ve vakalar arttı. Yeni tip koronavirüs (COVID-19) salgını sebebiyle can kayıpları Kuveyt'te 581'e, Birleşik Arap Emirlikleri'nde (BAE) 404'e, Tunus'ta 138'e ve Ürdün'de 30'a yükseldi.. Kuveyt Sağlık Bakanlığından yapılan yazılı açıklamada, COVID-19 nedeniyle son 24 saatte 1 kişinin daha yaşamını yitirdiği, 521 kişide virüs tespit edildiği ve 722 kişinin sağlığına kavuştuğu belirtildi. Ülkede toplam can kaybının 581'e, toplam vaka sayısının ise 99 bin 49'a çıktığı kaydedilen açıklamada, sağlığına kavuşan toplam hasta sayısının 89 bin 498 olduğu ifade edildi. BAE BAE Sağlık Bakanlığından yapılan açıklamaya göre, COVID-19 nedeniyle 1 kişi yaşamını yitirdi, 809 kişide virüs tespit edildi. Ülkede toplam can kaybı 404'e, vaka sayısı ise 84 bin 242'ye çıktı. Sağlığına kavuşan hasta sayısı 722 artarak 73 bin 512 oldu. Tunus Tunus Sağlık Bakanlığından yapılan açıklamada, 5 kişinin virüs nedeniyle hayatını kaybettiği, 540 kişinin enfekte olduğu kaydedildi. Açıklamada ölü sayısının 138'e, vakaların 9 bin 110'a çıktığı, sağlığına kavuşanların sayısının 2 bin 366'ye yükseldiği ifade edildi. Ürdün Ürdün Sağlık Bakanlığı, COVID-19 hastası bir kişinin yaşamını yitirdiğini, 196 kişide daha virüs tespit edildiğini ve 161 hastanın iyileştiğini duyurdu. Böylece, ülkede virüs kaynaklı toplam can kaybı 30'a ve vaka sayısı 4 bin 540'a yükselirken, 2 bin 672 kişi sağlığına kavuştu. Katar Katar Sağlık Bakanlığından yapılan yazılı açıklamada 229 kişinin enfekte olduğu belirtildi. Ülkedeki toplam vaka sayısının 123 bin 146'ya, iyileşen hasta sayısının 120 bin 89'a çıktığı kaydedilen açıklamada, can kaybının 209 olduğu aktarıldı. Son Güncelleme: 19 Eylül 2020 Cumartesi 21:24
İngiltere'de son 4 ayın en yüksek vaka sayısına ulaşıldı. İngiltere'de son 24 saatte 4 bin 422 yeni tip koronavirüs (COVID-19) vakası görüldü.. Sağlık Bakanlığından yapılan açıklamaya göre, ülkede virüs nedeniyle hayatını kaybedenlerin sayısı son 24 saatte 27 artarak 41 bin 759'a ulaştı. Son 24 saatte 4 bin 422 yeni vaka tespit edildi. Bu, 4 bin 649 vakanın saptandığı 8 Mayıs'tan bu yana görülen en yüksek günlük vaka sayısı oldu. Toplam vaka sayısı ise 390 bin 358'e yükseldi. Avrupa'da COVID-19'dan en çok ölümün görüldüğü İngiltere'de vaka sayısı ağustos ayından itibaren yükselişe geçmişti. Başbakan Boris Johnson, ülkede son haftalarda artan vakalara ilişkin "Salgınla mücadelede ikinci bir ulusal çapta karantinayı istemiyoruz. Ülkede salgının ikinci dalgasının geldiğini görüyoruz." ifadelerini kullanmıştı. Yeni kısıtlamalar Ülkenin kuzeyindeki Northumberland, Kuzey ve Güney Tyneside, Newcastle-upon-Tyne, Gateshead, Sunderland ve Durham bölgelerinde artan vakalar nedeniyle önceki gün yeni kısıtlamalar uygulanmaya başlamıştı. Bu bölgelerde yaşayanların hane halkı dışındakilerle sosyalleşmesinin yasaklandığı, yiyecek sektörünün masada müşteri kabul edemeyeceği ve eğlence sektörü mekanlarının saat 22.00'den sonra kapalı olacağı bilgisi paylaşılmıştı. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Son Güncelleme: 19 Eylül 2020 Cumartesi 20:13
Türkiye'nin Musul Başkonsolosluğunun açılışında sona yaklaşıldı. Türkiye'nin Musul Başkonsolosu Mehmet Küçüksakallı, terör örgütü DEAŞ'ın Musul'u ele geçirmesi nedeniyle kapanan konsolosluğun yeniden açılması için son aşamaya gelindiğini belirtti.. Türkiye'nin Musul Başkonsolosu Mehmet Küçüksakallı, Musul kent merkezinde faaliyete geçen Türkiye Vize Başvuru Merkezini ziyaret ettikten sonra gazetecilere açıklamalarda bulundu. Vize merkezinin faaliyete geçmesinin Musul halkı için önemli bir hizmet olduğunu belirten Küçüksakallı, vizenin nasıl alınacağı hakkında şunları söyledi: "Türkiye vizesi almak kolay. Müracaat etmeden önce merkezin çağrı merkezine telefon edip randevu alın ve seyahat amacınıza göre gerekli evraklar hakkında bilgi edinin. Müracaat sırasında da turistik, tedavi, iş, ticaret, eğitim gibi seyahat amacınızı belirtin. Vize bir yıl geçerlidir, dolayısıyla vize müracaatlarını son ana bırakmayın.” "Musul açılımı başlattık" DEAŞ'ın kenti ele geçirdiği Haziran 2014'ten bu yana kapalı olan konsolosluğun yeniden açılmasına ilişkin bilgi veren Küçüksakallı, gelinen aşama hakkında şunları aktardı: "Başkonsolosluk için bina kiraladık. Onarım ve güvenlik projelerimizi hazırladık. Bu çalışmalar son aşamasına geldi. Ancak her yerde olduğu gibi koronavirüs salgını iş süreçlerini yavaşlattı. Ülkemizle Musul arasındaki yolları yeniden açıyoruz. Şimdi, Türkiye Maarif Vakfı ilk adımını attı. TİKA, Ticaret Ateşeliği, Kızılay gibi resmi kurumlar bunu takip edecektir. Özel sektör ve yatırımcılar bu yolu izleyecektir. Musul’un yeniden ayağa kalkması için Türkiye resmi ve özel sektör kuruluşlarıyla destek olmaktadır. Bu tarihi bir sorumluluktur. Bir bakıma Musul açılımı başlattık. Bunun önümüzdeki dönemde ivme kazanacağına inanıyorum.” Küçüksakallı, vilayetteki yerel temsilcilerle yaptığı görüşmede terör örgütü PKK'nın Musul'daki faaliyetleri hakkında bilgi aktardığını belirterek, Türkiye'nin, Irak’ı bağımsız ve egemen bir devlet olarak tanıdığı, Irak’ın egemenliğine saygı gösterdiği ancak Sincar’daki PKK faaliyetlerinin sadece Türkiye’ye değil Irak ve Musul’a da zarar verdiğini anlattığını söyledi. Başkonsolos. Musul Valiliği, Milli Eğitim Müdürlüğü ve Musul Üniversitesi Araştırma Hastanesini de ziyaret ederek burada yetkililerle görüştü. Son Güncelleme: 19 Eylül 2020 Cumartesi 21:46
ABD'de 922 kişi daha hayatını kaybetti. ABD'de koronavirüs salgınında hayatını kaybedenlerin sayısı, son 24 saatte 922 artarak 203 bin 188'e yükseldi.. ABD, COVID-19 salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 50 bin 795 artışla 6 milyon 928 bin 412'ye ulaştı. Virüs nedeniyle yaşamını yitirenlerin sayısı ise 922 artarak 203 bin 188'e çıktı. Ülkede iyileşenlerin sayısı 4 milyon 192 bini geçerken, yapılan test sayısı ise 96 milyon 250 bini aştı. Hindistan ve Brezilya En fazla vaka görülen ülkeler sıralamasında ABD'yi 5 milyon 322 bin 415 vakayla Hindistan, 4 milyon 497 bin 434 vakayla Brezilya izliyor. ABD genelinde vaka sayılarında 779 bin 953 vakayla Kaliforniya listenin en başında bulunurken, bu eyaleti 718 bin 174 vakayla Teksas ve 677 bin 660 vakayla Florida takip ediyor. Ölü sayısında ise New York eyaleti 33 bin 172 can kaybıyla ilk sırada yer alıyor. Son Güncelleme: 19 Eylül 2020 Cumartesi 17:06
Irak'ta 5 ay sonra ibadet yerlerinin yeniden açılması kararı alındı. Irak'ta yeni tip koronavirüs (COVID-19) salgını nedeniyle mart ayında kapatılan ibadet yerlerinin sağlık kurallarına uyulması şartıyla yeniden açılması kararı alındı.. Irak resmi haber ajansına göre, hükümete bağlı kriz masası tarafından alınan kararlar uyarınca, 5 ay önce kapatılan cami ve diğer ibadet yerleri sağlık kurallarına uyulması şartıyla yeniden açıldı. Kriz masası, ibadet yerlerine yabancı ziyaretçilerin girişine ise izin verilmemsi kararı aldı. Ülkede kapalı bulunan park, lunapark gibi yerlerin de yeniden açılacağı aktarıldı. Irak Sünni Vakfı, 24 Ağustos’ta vakfa bağlı camilerin yeniden açılması kararı almıştı. Şii Vakfı'na bağlı ibadet yerleri ise hala kapalı bulunuyordu. Can kaybı 8 bin 408'e yükseldi Ülkede son verilere göre COVID-19 kaynaklı can kaybı 8 bin 408'e, vaka sayısı da 311 bin 690'a çıktı. Son Güncelleme: 19 Eylül 2020 Cumartesi 16:55
Vakaların arttığı Madrid'de yeni tedbirler alındı. İspanya'da koronavirüs salgınında tespit edilen yeni vakaların 3'te 1'inin görüldüğü başkent Madrid'de ek önlemler alındı. 8 belediye ve 6 mahallede dolaşıma sınırlama getirildi.. Avrupa'da COVID-19 vakalarının en çok arttığı kent olan Madrid'de özerk yönetim hükümeti, 21 Eylül'den itibaren yürürlüğe girecek ve 14 günde bir revize edilecek bir dizi tedbir açıkladı. Basın toplantısında konuşan Madrid Özerk Yönetim Hükümet Başkanı İsabel Diaz Ayuso, "Madrid'deki durum iyiye değil kötüye gidiyor. Ekonomimizi ve işlerimizi olumsuz etkileyecek bazı kararlar almak zorunda kaldık. Olağanüstü hal ve karantina uygulamalarına geri dönmemek için elimizden geleni yapmalıyız" dedi. 855 bin kişiyi etkileyecek Özellikle kent merkezinin dışında kalan büyük ilçeleri kapsayan yeni önlemler gereği, 8 belediye ve 6 mahallede dolaşıma sınırlama getirileceği, Madrid özerk yönetimi genelinde en fazla 6 kişinin bir araya gelip toplanmasına izin verileceği, park ve bahçelerin kapatılacağı, restoran ve barlardaki doluluk oranının yüzde 50'ye indirilip sadece masaya servis yapılacağı ve alışveriş merkezleri dahil tüm dükkan ve işletmelerin en geç 22.00'de kapanacağı duyuruldu. Toplamda 855 bin kişiyi etkileyecek dolaşım sınırlaması getirilen bölgelerin Madrid'deki nüfusun yüzde 13'üne denk geldiği ancak COVID-19'da yeni tespit edilen vakaların yüzde 25'inden fazlasının buralarda görüldüğü bilgisi paylaşıldı. Son 24 saatte 5 bin 104 yeni vaka Diğer yandan Madrid Özerk Bölgesinde COVID-19'da son 24 saatte 5 bin 104 yeni vaka tespit edilirken, 33 kişinin de hayatını kaybettiği açıklandı. Madrid'de her 100 bin kişi başına 1000'den fazla COVID-19 vakasının görüldüğü 37 mahallenin bulunduğu bilgisini paylaşan yerel hükümet yetkilileri, mevcut durumda virüsün bulaştığı hastaların yüzde 17'sinin hastanede tedavi gördüğünü ve bunların yüzde 40'ının da yoğun bakımda olduğunu kaydetti. Madrid'de bazı hastanelerin bahçelerine, salgının zirve yaptığı mart-nisan dönemine benzer bir şekilde çadırlarla sahra hastaneleri kurulurken, fuar alanının da tekrar hastane olarak açılmasının gündemde olduğu belirtildi. İspanya Başbakanı Pedro Sanchez, COVID-19'daki vaka artışları ve alınan önlemleri görüşmek üzere Madrid Özerk Hükümet Başkanı Ayuso ile pazartesi günü toplantı yapacak. Son Güncelleme: 19 Eylül 2020 Cumartesi 16:02
İtalya'da halk tarihi oylama için sandığa gidiyor. İtalya'da halk, parlamenter sayısının azaltılıp azaltılmamasını belirlemek için yarın ve pazartesi günü sandığa gidecek. Ülkede 51,5 milyon seçmen oy kullanacak.. İkinci Dünya Savaşı’nın ardından 1948'den beri çift kanatlı parlamenter sistemle idare edilen İtalya’da, yarın ve pazartesi parlamentodaki sandalye sayısının geleceği açısından tarihi bir halk oylaması yapılacak. Referandumda halka, geçen yıl parlamentonun her iki kanadından da oylanarak kabul edilen; Temsilciler Meclisindeki vekil sayısını 630'dan 400'e, Senatodaki senatör sayısını ise 315'ten 200'e indiren yasal düzenlemenin yürürlükte kalıp kalmaması sorulacak. Katılım az olsa da sonuç geçerli sayılacak İtalyan anayasasına göre onaylayıcı nitelikte olması sebebiyle referandumun geçerliliği açısından katılım yüzde 50'nin altında da olsa oylamada çıkan sonuç geçerli kabul edilecek. İçişleri Bakanlığının verilerine göre, oy kullanma hakkına sahip 51 milyon 559 bin 898 kişi referanduma katılabilecek. Ülkede anayasa değişikliği referandumunun yanı sıra biri özerk bölge olmak üzere toplam 7 bölgede de 18 milyon 590 bin 81 seçmen, bölgesel yönetimleri belirlemek için sandıkta oy kullanabilecek. Kalabalığın önlenmesi için 2 gün sürecek COVID-19 tedbirleri çerçevesinde oy verme işlemi sırasında kalabalıkların oluşmasını önlemek maksadıyla oy kullanma işlemi yarın ve pazartesi olmak üzere 2 gün boyunca sürecek. Halk oylamasında anayasa değişikliğinin kabul edilmesi durumunda bir sonraki seçimlerden itibaren Temsilciler Meclisi ve Senatodaki sandalye sayıları düşecek. Ülkede iktidar partileri ve bazı muhalefet partileri parlamenter sayısını azaltan anayasa değişikliğine olumlu yaklaşırken bölge seçimlerinde ise muhalefetteki merkez sağ, solun kalesi olarak da bilinen Toscana’nın yanı sıra Puglia ve Campania bölgelerinin yönetimini ele geçirmeyi hedefliyor. Seçim kapmanyaları nasıl geçti? Ülkede referanduma yönelik seçim kampanyası normal bir seçim dönemine göre daha düşük düzeyde geçti. Söz konusu reform paketinin yasalaşması için geçen yıl büyük çaba sarf eden 5 Yıldız Hareketinin (M5S) eski lideri Luigi Di Maio, son haftaları özellikle güney bölgelerdeki "Evet" mitinglerinde geçirdi. Halk oylaması öncesinde iktidar partileri; M5S, Demokratik Parti (PD) ve Özgürler ve Eşitler (LeU) ile muhalefetteki aşırı sağ partiler Lig ile İtalya’nın Kardeşleri (FdI) "Evet" kanadında yer alırken, muhalefet partilerinden Forza Italia (FI) ile iktidarın küçük ortağı Italia Viva ise seçmenlerini referandumda serbest bıraktı. "Evet" cephesi, reformun onaylanmasıyla devlet hazinesinin ciddi miktarda tasarruf edeceğini, bunun da hazine üstündeki yükü hafifleteceğini savunuyor. "Evetçiler" parlamenter sayısının azalmasıyla 5 yıllık yasama döneminde 500 milyon euro yani yıllık 100 milyon euro tasarruf edilebileceğini savunuyor. "Hayırcılar" ise parlamenter sayısının azaltılmasının demokratik temsil ilkesine zarar vereceği görüşünü savunuyor. "Hayırcılar", özellikle ülkede mevcut durumda her 64 bin vatandaşa bir seçilmiş parlamenter düştüğünü, yeni düzenlemeyle ise her 101 bin kişiye bir parlamenter düşeceğine dikkat çekerek bunun temsil bakımından ülkeyi Avrupa’da gerileteceğini savunuyor. Salgın nedeniyle ertelendi İtalya, halihazırda Avrupa Birliği (AB) üyesi ülkeler arasında 945 parlamenter ile parlamenter sayısı en yüksek ülke konumunda. Ülkede geçen yıl parlamentonun üst kanadı Senato ve alt kanadı Temsilciler Meclisinde farklı tarihlerde yapılan oylamalar neticesinde kabul edilen anayasa değişikliği ile parlamenter sayısının yaklaşık 3’te 1 oranında azaltılması yasalaştı. Parlamenter sayısını azaltan yasanın halk oylamasına taşınması için çeşitli partilerden 71 senatörün imza vererek Aralık 2019'da Yargıtaya başvurması ve yüksek mahkemenin de talebi inceleyip olur vermesiyle söz konusu kanuni düzenleme için referandum yolu açılmıştı. Hükümet, daha önce martta yapılmasını takvime bağladığı referandumu COVID-19 salgını sebebiyle 20-21 Eylül'e ertelemek durumunda kalmıştı. Son Güncelleme: 19 Eylül 2020 Cumartesi 14:41
Melbourne'de koronavirüs sessizliği hakim. Avustralya'nın Melbourne kenti, dünyanın en yaşanılabilir şehirlerinden biri. Ancak bu sıralar, koronavirüs salgınını önlemeye yönelik yasaklardan dolayı "hayalet şehre" döndü.. Avustralya’da COVID-19’un en fazla can kaybı ve vaka sayısına neden olduğu Victoria eyaletinin başkenti Melbourne’da 21.00-05.00 saatlerinde uygulanan sokağa çıkma yasağı ve 4. kategorideki yasaklar, kentin alışılagelmiş canlı hayatını durma noktasına getirdi. Ülkenin en büyük ikinci kenti Melbourne’da, 28 Eylül’e kadar yürürlükte kalacak COVID-19 yasakları nedeniyle günün her saatinde binlerce kişiye ev sahipliği yapmaya alışık olan ana caddeler, köprüler, meydanlar, alışveriş merkezleri ve parklarda zorunlu işlerde çalışan birkaç kişi dışında kimse görülmez oldu. Halkın zorunlu ihtiyaçlarını karşıladığı dükkanlar dışında binlerce iş yerinin kapatıldığı Melbourne’da stadyumlar, tenis kortları, konser salonları, tiyatrolar, kütüphaneler, fuar merkezleri de aylardır kapalı. [Fotoğraf: AA] Ülkede en fazla can kaybının olduğu yer Ekonomik analiz ve öngörülerde bulunan "The Economist Intelligence Unit" kuruluşu tarafından 2011-2017 yıllarından üst üste 7 defa dünyanın en yaşanılabilir kenti seçilen Melbourne, COVID-19 nedeniyle en fazla can kaybı ve vaka sayısının görüldüğü kent oldu. Avustralya’da COVID-19'dan hayatını kaybeden 837 kişiden 750’si Melbourne’un başkenti olduğu Victoria eyaletinde kayıtlı. Avustralya'da COVID-19 nedeniyle hastalanan 26 bin 864 kişiden 20 bin 15'i yine Victoria'dan. [Fotoğraf: AA] Zorunlu haller dışında evden çıkmanın yasak olduğu kentte halen 1112 aktif vakadan, 11’i yoğun bakım ünitesinde olmak üzere 107'sinin tedavileri çeşitli hastanelerde devam ediyor. Son haftalara can kaybı yaşanmayan ülkenin diğer eyaletlerinden Yeni Güney Galler’de 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi COVID-19 nedeniyle hayatını kaybetmişti. Sessizlik hakim Melbourne’un merkezi olarak kabul edilen ve hafta boyunca binlerce kişinin katılımıyla gerçekleşen çeşitli etkinliklerin yanı sıra konserlere de ev sahipliği yapan Federasyon Meydanı sessizliği büründü. Kenti ziyaret edenlerin uğrak noktalarının başında yer alan meydanda martıların dışında parmakla sayılacak kadar insan bile görmek imkansız hale geldi. Öte yandan lüks restoranları, barları, kafeteryaları ve otelleriyle ünlü Southbank semtindeki mekanların aylardır kapalı kalmasından dolayı gece ve gündüz yaşanan canlılığın yerine tamamen sessizlik almış durumda. Şehrin ortasından geçen Yarra Nehri’ndeki tekne turlarının da iptal edilmesiyle bölgedeki hayat tamamen durmuş vaziyette. [Fotoğraf: AA] Avustralya ekonomisini olumsuz etkiledi Mart sonundan itibaren çalışma hayatını durma noktasına getiren Melbourne’daki COVID-19 tedbirlerinin, Avustralya ekonomisinin haziran çeyreğinde yüzde 7 küçülerek 29 yıl sonra resesyona girmesinde önemli rol oynadığı belirtiliyor. Kapanan işyerlerinde işsiz kalan on binlerce kişinin devletin sağladığı maddi ödeneklerden yararlanmaya başlaması, ülke ekonomisinin ağır bir yükün altına girmesine neden oldu. Ayrıca uluslararası öğrencilerden ve turistlerden elde edilen gelirlerden de yoksun kalan ekonominin bir an önce canlandırılmasını isteyen kentteki iş çevreleri yasakların hafifletilmesini istiyor. İşletmelerin yüzde 90'ı kapalı Avustralya’nın diğer kentlerini Melbourne’a bağlayan Spencer Street üzerindeki Southern Cross Tren İstasyonu’nun karşısında döner dükkanı işleten İbrahim Göçol, mart sonundan bu yana uygulanan yasaklar nedeniyle kentin canlılığını kaybettiğini söyledi. Avustralya ekonomisinin adeta lokomotifi durumunda olan kentin, insan trafiğinin durmasıyla sessizliğe büründüğünü dile getiren Göçol, şunları kaydetti: "Ofislerde çalışanlar artık iş yerine gelmiyorlar, evlerinden çalışıyorlar. Oteller boş, turist yok. Normal şartlar altında yüzlerce otel var. Binlerce turist geliyordu. Onlar da yok. Dolayısıyla oteller, barlar, restoranlar, kafeler, kıyafet mağazaları kapalı. İşletmelerin yüzde 90'ı kapalı, sadece kimler açık, benim gibi temel gıda maddesi satanlar." [Fotoğraf: AA] "Gelirimiz yüzde ellinin üzerinde düştü" Kapanan işyerlerinin yanı sıra spordan kültürel etkinliklere, eğlence sektöründen ticarete, iş hayatından ziyaretlere kadar birçok alanda hayatın durmasıyla kente azalan insan trafiğinin gelirlerinde çok büyük düşüşe neden olduğunu aktaran Göçol, "İnsan sayısı yüzde 90 azaldığına göre bizimde gelirimiz yüzde ellinin üzerinde düştü" dedi. Öte yandan yasaklardan dolayı çalışma saatlerini kısaltmak zorunda kaldıklarını ve düşen gelirlerinden dolayı da kiranın ancak yarısını ödeyebildiklerini anlatan Göçol, "Mal sahibiyle anlaştık, kiranın yüzde ellisini ödüyoruz, yüzde ellisi de bakiyede kalıyor şu anda. İnşallah COVID-19 bittiği zaman, işler normale dönünce daha büyük bir heyecanla çalıştığımızda o borçları ödeyeceğiz mecburen" diye konuştu. Son Güncelleme: 19 Eylül 2020 Cumartesi 14:04
İran'da COVID-19'dan hayatını kaybedenlerin sayısı 24 bini geçti. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 166 artarak 24 bin 118 oldu.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 166 kişinin daha yaşamını yitirdiğini ve 2 bin 845 yeni vaka tespit edildiğini belirtti. Lari, böylece virüs kaynaklı toplam can kaybının 24 bin 118'e, vaka sayısının da 419 bin 43'e çıktığını kaydetti. Virüse yakalanan hastalardan 3 bin 893'ünün durumunun ağır olduğunu söyleyen Lari, iyileşenlerin sayısının da 357 bin 632'ye ulaştığı bilgisini verdi. 3 milyon 719 bin 210 kişiye test yapıldı Lari, bugüne kadar ülkede 3 milyon 719 bin 210 kişiye test yapıldığını aktardı. Sözcü Lari ayrıca Tahran, Mazenderan, Gilan, Kum, İsfahan, Rezevi Horasanı, Doğu Azerbaycan, Kirman, Kuzey Horasan, Simnan, Yezd, Zencan ve Kazvin eyaletlerinin "kırmızı bölgeler"; Batı Azerbaycan, Elburz, Fars, Loristan, Hürmüzgan, Erdebil, Buşehr, Kirmanşah, Kohgiluye-Buyer Ahmed, Güney Horasan, Merkezi, İlam, Çaharmahal-Bahtiyari, Gülistan ve Huzistan'ın "riskli bölgeler" arasında yer aldığını sözlerine ekle di. İran'da COVID-19 salgınında günlük vaka sayısı 31 Ağustos'ta 1642'ye, hayatını kaybedenlerin sayısı da 1 Eylül'de 101 kişiye kadar düşmüştü. Ancak muharrem ayı etkinliklerinin ardından ülkede vaka ve ölü sayıları yeniden yükselmeye başladı. Sözcü Lari, eylül başında yaptığı açıklamada, insanlardaki hareketliliğin etkisinin 2 hafta sonra vaka ile yatırılan hasta sayısında ve 4 ila 6 hafta sonra da can kayıplarında göstermeye başladığını söylemişti. Son Güncelleme: 19 Eylül 2020 Cumartesi 13:32
Salgından çıkışın umudu COVID-19 aşısı için çalışmalar sonuca yaklaşıyor. Dünya genelinde 36 COVID-19 aşı adayı klinik denemelerle insanlar üzerinde test edilirken 146 aşı adayı klinik öncesi geliştirme aşamasında bulunuyor. Dünyada yeni tip koronavirüse (COVID-19) karşı bağışıklık sağlamayı amaçlayan aşı çalışmalarında tünelin ucu göründü. Dünya Sağlık Örgütü (DSÖ) verilerine göre, dünya çapında 8 aşı adayı klinik denemelerin nihai safhası durumundaki 3'üncü aşamada insanlar üzerinde test edilirken 1 aşı adayı 3'üncü aşama denemelere başlamak üzere izin aldı. Üçüncü aşamadaki aşı adaylarından 5’inin acil kullanımına onay verildi. Bunlardan ABD’de ve İngiltere’de denenen 2’sinin testlerinin ekim sonunda tamamlanarak yaygın şekilde kullanılması hedefleniyor. Diğer yandan Çin ve Rus hükümetleri tarafından acil kullanımına izin verilen 3 aşı adayının ise klinik deneme programı dışında, sağlık çalışanları ve kamu görevlileri üzerinde uygulanmaya başladığı bildiriliyor Dünya çapında aşı seferberliği COVID-19 salgını tüm dünyayı etkisi altına alırken salgından çıkışın anahtarı olarak görülen aşı geliştirme çalışmaları aynı anda birçok ülkede birden yürütülüyor. Devlet kurumları, araştırma kuruluşları, biyoteknoloji ve ilaç şirketleri, Kovid-19'a karşı bağışıklık sağlayacak aşı geliştirmek üzere seferber olmuş durumda. Devletler ve uluslararası kuruluşlar, aşı çalışmalarına daha önce görülmemiş miktarlarda mali kaynak sağlarken şirketler de henüz klinik deneme aşamasında olan aşılardan yüz milyonlarca doz üreterek büyük riskler alıyor. DSÖ kayıtlarına göre, 17 Eylül itibarıyla dünya genelinde 36 COVID-19 aşı adayı klinik denemelerle insanlar üzerinde test edilirken 146 aşı adayı klinik öncesi geliştirme aşamasında bulunuyor. Olağan koşullarda bir aşının geliştirilebilmesi için 10-15 yıl kadar süren uzun bir çalışma gerekirken COVID-19'a karşı aşı geliştirme çalışmalarında bu kadar hızlı mesafe kat edilmesinde, dünya çapında etkisini gösteren salgının yarattığı aciliyetin yanı sıra DNA teknolojisindeki ilerlemelerin etkisi oldu. Virüsün DNA diziliminin açıklanması aşı çalışmalarını hızlandırdı Çin'in 11 Ocak'ta COVID-19'un DNA dizilimini açıklamasının ardından dünyanın farklı ülkelerindeki araştırmacılar, genetik kopyasını ürettikleri virüs üzerinde laboratuvarlarda çalışmaya başladı. Virüsün genetik diziliminin bilinmesi, aşı geliştirme sürecinin hazırlık safhasını hızlandırarak klinik denemelere çabuk geçilebilmesinin yolunu açtı. COVID-19'un genetik yapısının 2002-2003'te Çin'den dünyaya yayılan Şiddetli Akut Solunum Yolu Sendromu'na (SARS) yol açan koronavirüsle büyük ölçüde örtüşmesi, araştırmacılara SARS'a karşı aşı bulmak için yapılan geçmiş çalışmalardan yararlanma imkanı sağladı. Binlerce deneğin katıldığı, 3'üncü aşama klinik denemelere başlayan potansiyel aşılar arasında ABD’den 1 ve Avrupa’dan 2, Rusya’dan 1 ve Çin’den 4 aday yer alıyor. Moderna ve "mRNA-1273" ABD'de Moderna ilaç firmasının Ulusal Alerji ve Bulaşıcı Hastalıklar Enstitüsü (NIAID) iş birliğiyle geliştirdiği aşı adayı "mRNA-1273" için 27 Temmuz'da 3'üncü aşama klinik denemelerin başladığı duyuruldu. Merkezi Boston kentinde bulunan "Moderna", Çin'in COVID-19'un genetik dizilimini açıklamasından yalnızca iki gün sonra potansiyel bir aşı geliştirdiğini duyurdu. Ribo Nükleik Asit (RNA) temelli aşı, virüsün insan hücresine tutunmasını sağlayan "çivi proteini" adı verilen enzimi baskılayarak vücutta bağışıklık sağlamayı hedefliyor. ABD Gıda ve İlaç İdaresinin (FDA) onay vermesinin ardından aşının 1'inci aşama klinik denemeleri 17 Mart'ta Washington eyaletinde başlarken mRNA-1273, "insanlar üzerinde denenmeye başlanan ilk potansiyel Kovid-19 aşısı" oldu. Aşı adayının klinik denemelerin 3'üncü aşamasında 30 bin kişi üzerinde test edilmesi planlanıyor. Halen ABD’de 38 merkezde sürdürülen denemelerden 2020 sonu veya 2021 başlarında sonuç alınması umuluyor. Piyasada daha önce ürettiği herhangi bir ilaç bulunmayan Moderna şirketi ABD'de bir an önce Kovid-19'a karşı aşı bulunması için başlatılan Warp Speed (Işık Hızı) Operasyonu kapsamında ABD hükümetinden yaklaşık 1 milyar dolar destek almış ve 1,5 milyar dolarlık tedarik anlaşması imzalamıştı. NIAID Direktörü ve Beyaz Saray Koronavirüs ile Mücadele Görev Gücü’nde yer alan Dr. Anthony Fauci, mayıs sonunda yaptığı açıklamada, umut vadeden aşının çalışmasının bir yıl içinde sonuçlanabileceğini umduklarını bildirmişti. Oxford aşısı İngiltere'de Oxford Üniversitesi Jenner Enstitüsü ile Oxford Aşı Grubu iş birliğinde geliştirilen ve üretim lisansı İngiliz-İsveç ilaç şirketi AstraZeneca tarafından satın alınan "AZD1222" adlı aşı adayı için İngiltere ve Hindistan’da 2'nci ve 3'üncü aşama Brezilya, Güney Afrika ve ABD’de 3'üncü aşama klinik denemeler yürütülüyor. Aşı adayı, insanlarda basit soğuk algınlığına yol açan bir adenovirüsün zayıflatılmış ve kendini çoğaltamayan bir versiyonunu içeriyor. Aşı adayı, COVID-19'un insan hücrelerine tutunmasını sağlayan çivi proteininin yapay şekilde ortaya çıkmasını ve vücudun buna karşı koruyucu antikorlar üreterek gerçek virüse bağışıklık kazanmasını amaçlıyor. Dünya çapında 30 bin sağlıklı gönüllü üzerinde test edilmesi hedeflenen aşı adayı için ABD 1,2 milyar dolar kaynak sağlarken Avrupa Birliği ülkeleri testlerin başarılı olması halinde şirketten 400 milyon doz aşı satın alma konusunda anlaştı. Hindistan Serum Enstitüsü (SII) iş birliği ile denemelerde kullanılmak üzere milyonlarca doz aşı üreten şirket, aşı adayının ekim sonunda acil kullanıma hazır hale getirilmesini hedefliyor. Öte yandan aşı adayının 3'üncü aşama klinik denemeleri İngiltere'de bir katılımcıda "transvers miyelit” adı verilen omurilik yangılarının ortaya çıkması nedeniyle 9 Eylül'de geçici olarak durduruldu. İngiltere ve Brezilya’daki testler 12 Eylül'de yeniden başlatılırken diğer ülkelerde hala beklemede tutuluyor. BioNTech ve "BNT162b1" Almanya'da Türk bilim insanı Prof. Dr. Uğur Şahin'in kurucu ortağı olduğu biyoteknoloji firması BioNTech'in geliştirdiği "BNT162b1" adlı aşı adayı da 3'üncü aşama denemelere geçen aşı adayları arasında yer aldı. 4 ayrı formül olarak geliştirilen aşı adayının "b1" ve "b2" versiyonları, insanlar üzerinde test edilmeye başlandı. RNA temelli aşı, COVID-19'u etkisiz kılan kan şekeri enzimleri ile alımlayıcı-bağlayıcı İmmünoglobulin G antikorlarını harekete geçirmeyi, hücre düzeyinde bağışıklık tepkisi yaratan CD4+ ve CD8+ glikoproteinleri artırmayı amaçlıyor. ABD'de Pfizer, Çin'de Fosun Pharma ilaç firmalarının üretim lisansını aldığı aşı adayı için 1. ve 2. aşama klinik denemelerinin Almanya’da yürütülmesinin ardından 27 Temmuz’da ABD ile Arjantin ve Almanya’nın aralarında olduğu diğer ülkelerde 30 bin sağlıklı gönüllünün katılması hedefiyle 3. aşama klinik denemeler başlatıldı. Pfizer, 12 Eylül’de denemenin katılımcı sayısını 44 bine çıkarmak için ABD Gıda ve İlaç İdaresine (FDA) başvuruda bulundu. Şirket Üst Yöneticisi Albert Bourla, 14 Eylül’de, aşının etkinliğine dair kesin sonuçları ekim sonuna kadar almayı beklediklerini, tescil, imalat ve dağıtım süreçleri için de hazırlıklara başladıklarını bildirdi. ABD yönetimi, testlerin başarılı olması durumunda aralıkta 100 milyon doz, sonrasında 500 milyon doz daha aşı satın almak üzere Pfizer ile 1,9 milyar dolarlık anlaşma yaptı. Japonya aşıdan 120 milyon doz, Avrupa Birliği ise 200 milyon doz satın almak üzere anlaşmaya vardı. Öte yandan aşı adayının insanlar üzerindeki testlerinde hafif ve orta dereceli yan etkilere rastlandığını bildirdi. Şirket ortaklarıyla yaptığı konferans görüşmesinde, aşının "BNT162b2" adlı versiyonunun ABD'de yürütülen üçüncü aşama klinik denemelerinde ilk doz aşı uygulanan deneklerin birçoğunda yorgunluk, baş ağrısı, üşüme ve kas ağrıları görüldüğü, bazılarında ateş ve sınırlı sayıdaki denekte yüksek ateş tespit edildiği kaydetti. Söz konusu bulguların güvenlik açısından risk oluşturacağını düşünmesi halinde denemeyi durdurma yetkisi bulunan Bağımsız Veri İzleme Komitesi şu ana kadar bu yönde bir adım atmadı. Çin'deki aşı çalışmaları COVID-19'un ortaya çıktığı Çin'de de 9 aşı adayının klinik denemeleri sürüyor. Bunlardan 3'ü birinci, 2'si ikinci, 4'ü ise üçüncü aşamada insanlar üzerinde test ediliyor. Sinopharm, Sinovac ve CanSino gibi kamuya ait ilaç firmaları, Çin Askeri Tıp Akademisi, Vuhan Viroloji Enstitüsü, Pekin Biyolojik Ürünler Enstitüsü gibi kurumlar ile iş birliği içinde aşı çalışmaları yürütüyor. SinoVac'ın geliştirdiği "CoronaVac" ve Sinopharm'ın Vuhan Viroloji Enstitüsü ve Pekin Biyolojik Ürünler Enstitüsü ile geliştirdiği iki aşı adayı ile CanSino'nun Çin Askeri Tıp Akademisi ile iş birliğinde geliştirdiği "Ad5-NCov" adlı aşı adayı, en fazla umut bağlanan çalışmalar arasında görülüyor. Sinopharm'ın virüs temelli aşı adayları Sinopharm'ın ürettiği isimsiz iki aşı adayı, formüllerinde COVID-19'un "etkisizleştirilmiş" bir hali olan virüs bileşeni bulunduruyor. Aşı adayları, vücudun güçsüzleştirilmiş virüse karşı doğal korumalarını canlandırmayı, bu yolla bağışıklık tepkisi yaratmayı amaçlıyor. Birinci ve ikinci aşama klinik denemeleri Çin'de yürütülen aşı adaylarının, 3. aşama klinik denemeleri 17 Temmuz'da Birleşik Arap Emirlikleri'nin (BAE) başkenti Abu Dabi'de başladı. 45 bin sağlıklı gönüllünün katılması planlanan denemeler, ilave olarak Bahreyn ve Ürdün’de sürdürülüyor. SinoVac ve "CoronaVac" Çinli ilaç şirketi Sinovac'ın geliştirdiği CoronaVac da 3'üncü aşama klinik denemelere başlayan aşı adayları arasında bulunuyor. Formülünde virüsün etkisizleştirilmiş bir versiyonunu içeren aşı adayı için 21 Temmuz'da Brezilya'da, 11 Ağustos'ta Endonezya'da 3'üncü aşama klinik denemelere başlandı. Brezilya'daki denemede 8 bin 870, Endonezya'daki denmede ise 1620 sağlıklı gönüllünün aşılanması planlanıyor. Çin hükümeti 1'inci ve 2'nci aşama denemelerde etkinliği kanıtlanan ve ciddi bir yan etkiye rastlanmayan aşı adayının acil durum kullanımına izin verdi. CanSino ve "Ad5-NCov" CanSino'nun Çin Askeri Tıp Akademisi ile iş birliğinde geliştirdiği "Ad5-NCov" da 3'üncü aşama denemelere başlanan aşı adayları arasında yer aldı. Soğuk algınlığına yol açan zararsız bir adenovirüsle insan vücuduna Kovid-19'un genetik bileşenlerini aktararak bağışıklık tepkilerini uyandırmayı hedefleyen Ad5-nCOV'un güvenliğinin ve bağışıklık etkisinin test edildiği 1'inci ve 2'nci aşama klinik denemeleri Çin'de yürütüldü. Aşı adayının 3'üncü aşama denemeleri 9 Ağustos’ta Suudi Arabistan’da başladı. 19 Ağustos’ta Pakistan, 3 Eylül’de Rusya, aşı adayının klinik denemelerine onay verdi. Toplam 40 bin kişinin katılması planlanan klinik denemelerin Brezilya ve Şili'de de yürütülmesi planlanıyor. Çin ordusu, 25 Haziran’da aşı adayının "özel ihtiyaç sağlık malzemesi" olarak kullanımını onayladı. Aşı adayının askerler için zorunlu mu tutulacağı yoksa gönüllü olarak mı kullanılacağı hususu açıklığa kavuşturulmadı. Rusya’nın "Sputnik V" aşısı Kovid-19 için aşı geliştirilen ülkelerden biri de Rusya oldu. Gamaleya Ulusal Epidemioloji ve Mikrobiyoloji Enstitüsünün geliştirdiği "Sputnik V" adlı COVID-19 aşı adayı, kısa süren 1'inci ve 2'nci aşama klinik denemelerin ardından 3'üncü aşamada insanlar üzerinde test edilmeye başlandı. Aşı adayı, Oxford aşısı gibi soğuk algınlığına yol açan bir adenovirüsten alınan, kendini çoğaltamayan, ayrı dozlar halinde uygulanan iki virüs bileşeni (rAd26 ve rAd5) içeriyor. Rusya Devlet Başkanı Vladimir Putin, 11 Ağustos'ta yaptığı açıklamada, aşı adayının erken aşamadaki klinik denemelerde kaydettiği olumlu sonuçların ardından "aşı" olarak tescillendiğini ve yaygın kullanımına başlanacağını duyurdu. Kızlarından birinin de aşıyı yaptırdığını ifade eden Putin, "Bildiğim üzere bugün sabah dünyada ilk kez yeni tip koronavirüs aşısı tescil edildi. Aşı, sağlam bağışıklık sistemini oluşturuyor ve gerekli tüm denetimlerden geçti." diye konuştu. Ancak DSÖ yetkilileri, Rusya'nın iddiası karşısında temkinli bir tutum izlenmesini salık verdi. Yetkililer, bir aşı adayının yaygın kullanım için tescillenebilmesi içi klinik denemelerinin eksiksiz tamamlamış olması gerektiğini hatırlatarak prosedürlerin aceleye getirilmesinin halk sağlığı bakımından sakıncaları olacağını vurguladı. Gelecek ay ülke genelinde yaygın bir aşı kampanyası düzenlemeyi hedefleyen Rusya, aşı tedariki için Brezilya, Meksika ve Hindistan ile anlaşmalara vardı. Janssen ve "Ad26COVS1" Öte yandan Belçikalı Janssen ilaç şirketi de "Ad26COVS1" adlı aşı adayı için 15 Temmuz’da Belçika ve ABD’de başladığı klinik denemeleri 3'üncü aşamaya taşıyacağını duyurdu. "Adenovirüs serotip 26" adı verilen tekil bir virüs bileşeni içeren aşı adayı, COVID-19’un insan hücrelerine tutunmasını sağlayan "çivi proteine" istikrarlı bir yapay ifade kazandırarak vücutta virüsü körelten ve etkisizleştiren antikorları canlandırıyor. Şirketin DSÖ’ye tahmini başlangıç olarak 5 Eylül tarihini kaydettirdiği 3'üncü aşama klinik denemelere 9 ülkeden 60 bin gönüllünün katılması planlanıyor. ABD hükümeti, Amerikan ilaç şirketi Johnson & Johnson bünyesindeki şirketle, aşı adayının başarılı olması halinde, ilk etapta 100 milyon, sonrasında 200 milyon doz satın almak üzere 5 Ağustos’ta anlaşmaya vardı. Anılan ülkeler dışında Hindistan, Japonya, Güney Kore, Tayvan, Singapur, Kanada, Avustralya, Fransa, İtalya, Kazakistan ve Küba'da da Kovid-19 aşı adaylarının klinik denemeleri yürütülüyor. Türkiye'den 8 aşı adayı klinik öncesi safhada DSÖ kayıtlarına göre, klinik deneme aşamasındaki aşılar dışında dünyada 146 aşı adayı da klinik öncesi değerlendirme aşamasında bulunuyor. Bunlar arasında Türkiye'den Ege Üniversitesi, Selçuk Üniversitesi, Erciyes Üniversitesi, Mehmet Ali Aydınlar Üniversitesi ile Acıbadem Labmed Sağlık Hizmetleri AŞ, Ankara Üniversitesi, Boğaziçi Üniversitesi, Bezmialem Vakıf Üniversitesi ve Ortadoğu Teknik Üniversitesinin aşı çalışmaları yer alıyor. Potansiyel aşılar Türkiye’de de denenmeye başlandı Sağlık Bakanı Fahrettin Koca, 17 Eylül’de yaptığı açıklamada, Çinli Sinovac firmasının geliştirdiği "Coronavac" adlı aşı adayının Hacettepe Üniversitesinde görevli 3 gönüllü sağlık çalışanı üzerinde test edilmeye başlandığını duyurdu. Coronavac, Türkiye’de insanlar üzerinde denenen ilk potansiyel Kovid-19 aşısı oldu. Bakan Koca, aşı adayının ilk başta 1200 sağlık çalışanı üzerinde deneneceğini, devamında denek sayısının 12-13 bine çıkarılmasının planlandığını ifade etti. Koca, ayrıca Pfizer’in aşı adayının 3'üncü aşama denemelerine izin verildiğini, Rusya’nın aşı adayı için yaptığı müracaatın da değerlendirildiğini kaydetti. Kovid-19 aşısı ne zaman hazır olacak? Tüm bu çalışmaların ne zaman sonuçlanıp, yaygın olarak kullanılabilecek bir aşının ortaya çıkacağı ise henüz belirsizliğini koruyor. Klinik denemelerde başarı kaydedilmesi halinde aşıların gelecek aydan itibaren yaygın kullanımına başlanabileceği ifade edilirken ABD, Rusya ve Çin gibi ülkeler buna ilişkin hazırlıklar yapıyor. Uzmanlar ise aşıların geliştirilmesinin aceleye getirilmemesi gerektiği uyarısında bulunuyor. Çok yönlü biyolojik etkileri olan ve zaman içinde mutasyon geçirebilen virüslere karşı standart bir aşı üretmek her zaman mümkün olmuyor. Örneğin; COVID-19'un öncülü olan SARS koronavirüsünün ortaya çıkmasından bu yana 20 yıla yakın zaman geçmesine karşın aşı geliştirilemedi. 1980'li yıllarda AIDS'e yol açan HIV virüsüne karşı başlatılan aşı geliştirme çalışmaları da sonuçsuz kaldı. Klinik denemeler 3 aşamada yapılıyor Bir aşının yaygın olarak kullanılabilmesi için 3 aşamada insanlar üzerinde test edilmesi gerekiyor. Klinik denemelerin ilk aşamasında, az sayıdaki gönüllü sağlıklı denek üzerinde aşının güvenli olup olmadığı ve insanlar üzerindeki muhtemel yan etkileri araştırılıyor. İkinci aşamada, aşının bağışık tepkilerini uyandırmadaki etkinliği 100’den fazla denek üzerinde test ediliyor. Üçüncü ve son aşamada ise aynı işlem binlerce denekle tekrarlanıyor. Tüm bu süreç aylar ve hatta yıllar alabiliyor. Çin'in Vuhan kentinde Aralık 2019'da ortaya çıkan COVID-19, 200'den fazla ülke ve bölgeye yayılarak salgına dönüştü. Dünya genelinde vaka sayısı 30 milyon 700 bini aşarken 956 binden fazla kişi hayatını kaybetti. Son Güncelleme: 19 Eylül 2020 Cumartesi 13:28
İran Cumhurbaşkanı Ruhani: Sağlık Bakanlığının açıkladığı istatistikler endişe verici. İran Cumhurbaşkanı Hasan Ruhani, istatistiklere göre halkın yeni tip koronavirüs (COVID-19) kapsamında alınan önlemlere riayet etme oranının düştüğünü ve bu durumun endişe verici olduğunu söyledi.. İran resmi ajansı IRNA'ya göre, başkent Tahran'daki Koronavirüsle Ulusal Mücadele Kurulu toplantısının ardından konuşan Ruhani, salgınla mücadeleye ilişkin değerlendirmelerde bulundu. "Durum bir hayli endişe verici." Ruhani, "Sağlık Bakanlığı tarafından endişe verici istatistikler açıklandı. Buna göre, ülkede halkın önlemlere riayet oranı geçen hafta yüzde 82'den yüzde 62'ye düştü ve bu durum bir hayli endişe verici." ifadelerini kullandı. Halkın önlemlere riayet etmemesi ve uyarıları dikkate almaması durumunda büyük sorunlarla karşı karşıya kalacaklarını vurgulayan Ruhani, istatistiklere göre önlemlere uyulmayan yerlerde sonraki haftalarda vaka ve ölüm sayılarında artış gözlendiğini kaydetti. Daha önce salgını atlatmış kişilerin tekrar salgına yakalanabileceğini dile getiren Ruhani, halkın koronavirüs önlemleri ile yaşamaya alışması gerektiğini ve aşı bulun sa dahi yeni yaşam tarzını sürdürüp tedbirli olması gerektiğini vurguladı. Ruhani, sözlerini şöyle sürdürdü: "Aşının etkisinin ne kadar olduğunu, kaç ay olumlu etki bıraktığını ve ne kadar bağışıklık oluşturduğunu bilmiyoruz. Aşı gelse bile, aynı şekilde maske kullanımı, sosyal mesafe, elleri yıkama, dezenfekte gibi tüm hijyen kurallarını devam ettirmeliyiz. Gerekli olmadıkça yolculuktan kaçınmalıyız. Aşı elimizde olsa bile, koşulları normalleştiremeyiz." Tüm ülke "kırmızı bölge" kategorisinde İran Sağlık Bakan Yardımcısı İrec Herirçi, dün yaptığı açıklamada ülkede yeni tip koronavirüs (COVID-19) salgınının tüm eyaletlerde "kırmızı bölge" olarak adlandırılan yüksek riskli hale geldiğini belirterek, "Sürecin böyle devam etmesi halinde koronavirüs nedeniyle ölümler 45 bine ulaşacak." ifadelerini kullanmıştı. Ülkede dün itibarıyla salgın nedeniyle hayatını kaybedenlerin sayısı 23 bin 952'ye, vaka sayısı ise 416 bin 198'e yükseldi. Son Güncelleme: 19 Eylül 2020 Cumartesi 12:09
KKTC Başbakanı Tatar: Federal çözüm denilerek maceraya sürüklenmek istemiyoruz. KKTC Başbakanı, Ulusal Birlik Partisi (UBP) Genel Başkanı ve cumhurbaşkanı adayı Ersin Tatar, "Federal çözüm denilerek maceraya sürüklenmek istemiyoruz. Böylesi dönemde, bu halkı bu risklere kimse sokamaz." ifadesini kullandı.. UBP Basın Bürosundan yapılan yazılı açıklamaya göre, Tatar, katıldığı bir televizyon programında Kıbrıs meselesi ve gündeme ilişkin açıklamalarda bulundu. Birleşmiş Milletler Genel Sekreteri Antonio Guterres'in cumhurbaşkanlığı seçimlerinin ardından görüşme sürecini başlatma niyetini dile getirmesiyle ilgili bir soruyu yanıtlayan Tatar, şöyle konuştu: "Crans-Montana'da fırsat kaçtı, Cumhurbaşkanı Mustafa Akıncı da 2017 yılındaki o görüşmelerin ardından federasyonun artık bittiğini söyledi ve 'Bu bizim neslin son denemesiydi.' dedi ama sonradan çark etti." Tatar, önemli olanın, ulusal çıkarlar ve Kıbrıs Türk halkının beklentisi olduğuna dikkati çekerek Rumların siyasi eşitlik temelinde anlaşma istemediğini halkın gayet iyi bildiğini vurguladı. Egemen eşitlik temelinde, Türkiye'nin etkin ve fiili garantörlüğünde bir anlaşma mücadelesi vermek gerektiğini belirten Tatar, "Federal çözüm denilerek maceraya sürüklenmek istemiyoruz. Böylesi dönemde bu halkı bu risklere kimse sokamaz." değerlendirmesinde bulundu. Tatar, KKTC Cumhurbaşkanı Akıncı'nın, Türkiye ile sağlıklı ilişkiler kurmak yerine "birileri memnun olsun" diye Türkiye'ye saldırdığını belirten Tatar, Türkiye'nin terörle mücadelesinin, bölgesel güç olma yolundaki diplomatik ve stratejik adımlarının yanında olduklarını, Türkiye ile bu yolu yürümekten dolayı gurur duyduklarını vurguladı. "Sadece federal çözüm değil alternatifleri de masaya getiririz" Seçilmesi halinde Kıbrıs meselesinde izleyeceği yolun sorulması üzerine Tatar, şunları kaydetti: "Kıbrıs'ta barış 1974'te gelmiştir. Anlaşma için biz de masadan kaçmayız ama müzakereye oturunca zemini, takvimini de açık açık sorarız, netleştiririz. Bir süreç başlarsa sadece federal çözüm değil alternatifleri de masaya getiririz. Yan yana egemen eşitlik temelinde bir çözümü zorlayacağız. Şunu söylemeliyim ki artık hiçbir şey eskisi olmayacaktır." Tatar, kapalı Maraş'la ilgili soruya ise, "Maraş'ın, insan hakları açısından açılması lazım. Taşınmaz Mal Komisyonu marifetiyle Türk yönetiminde açılmasını istiyoruz. İnsan hakları açısından Rumlar da Türkler de üçüncü ülkelerden insanlar da oraya gelebilmelidir." yanıtını verdi. Son Güncelleme: 19 Eylül 2020 Cumartesi 11:40
Rusya'da Covid-19 vaka sayısı 1 milyon 97 bini geçti. Rusya'da yeni tip koronavirüs (Kovid-19) tespit edilenlerin sayısı 1 milyon 97 bin 251'e, ölü sayısı 19 bin 339'a yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 6 bin 65 kişide daha Covid-19 tespit edilmesiyle vaka sayısı 1 milyon 97 bin 251'e yükseldi. Artan günlük vaka sayısı 19 Temmuz'dan bu yana ilk defa 6 binin üzerine tekrar çıktı. Ülkede ölü sayısı da 144 artarak 19 bin 339’a, iyileşen sayısı 5 bin 255 artarak 906 bin 462'ye ulaştı. Rusya genelinde vaka sayısındaki günlük artış oranı yüzde 0,5'te kalmaya devam ederken, yeni vakaların yüzde 24,1'inde semptom görülmedi. Başkent Moskova'da ise son 24 saatte vaka sayısı 825 artarak 275 bin 633'e, ölü sayısı 11 artarak 5 bin 44'e çıktı. Rusya İnsan Sağlığı ve Tüketici Haklarını Koruma Servisinden yapılan açıklamada, bugüne kadar yapılan test sayısının 42 milyon 400 bini geçtiği bildirildi. Bazı ülkelere uçak seferleri yeniden başlıyor Öte yandan Rusya 21 Eylül’den itibaren, Kazakistan, Kırgızistan ve Belarus ile 27 Eylül'den itibaren de Güney Kore ile uluslararası uçak seferlerini karşılıklı olarak yeniden başlatacak. Rusya'da, ilk Covid-19 vakaları 31 Ocak'ta tespit edilmiş, ilk Kovid-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 19 Eylül 2020 Cumartesi 11:38
Covid-19 tespit edilen kişi sayısı 31 milyona yaklaştı. Dünya geneline yayılan koronavirüs (Covid-19) salgınında tespit edilen toplam vaka sayısı 30 milyon 698 bini geçti.. Covid-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 956 bin 450 kişi yaşamını yitirdi. Vaka sayısı dünya genelinde 30 milyon 698 bin 51'e çıkarken virüs saptanan 22 milyon 340 bin 128 kişi sağlığına kavuştu. Tedavisi halen devam eden 7 milyon 401 bin 473 aktif vaka bulunuyor. En fazla vaka ve ölümün görüldüğü ABD'de 6 milyon 925 bin 941 kişide Kovid-19 tespit edildi, salgın nedeniyle 203 bin 171 kişi hayatını kaybetti. ABD'nin yanı sıra vaka sayıları 250 bini geçen ülkeler şöyle: "Hindistan (5 milyon 308 bin 14), Brezilya (4 milyon 497 bin 434), Rusya (1 milyon 91 bin 186), Peru (756 bin 412), Kolombiya (750 bin 471), Meksika (688 bin 954), İspanya (659 bin 334), Güney Afrika (657 bin 627), Arjantin (613 bin 658), Şili (442 bin 827), Fransa (428 bin 696), İran (416 bin 198), İngiltere (385 bin 936), Bangladeş (345 bin 805), Suudi Arabistan (328 bin 720), Irak (311 bin 690), Pakistan (305 bin 31), Türkiye (299 bin 810), İtalya (294 bin 932), Filipinler (279 bin 526) ve Almanya (271 bin 244)." ABD'nin yanı sıra ölü sayısı 10 bini geçen ülkeler şu şekilde sıralandı: "Brezilya (135 bin 857), Hindistan (85 bin 625), Meksika (72 bin 803), İngiltere (41 bin 732), İtalya (35 bin 668), Peru (31 bin 283), Fransa (31 bin 249), İspanya (30 bin 495), İran (23 bin 952), Kolombiya (23 bin 850), Rusya (19 bin 195), Güney Afrika (15 bin 857), Arjantin (12 bin 656), Şili (12 bin 199) ve Ekvador (11 bin 44). Son Güncelleme: 19 Eylül 2020 Cumartesi 10:05
Avustralya'da 7 kişi daha COVID-19'dan hayatını kaybetti. Avustralya'da 24 kişi daha koronavirüse yakalandı. 7 kişi hayatını kaybetti, toplam can kaybı 844'e yükseldi.. COVID-19 nedeniyle en fazla can kaybı ve vaka sayısı kaydedilen Victoria Eyaletinin Başbakanı Daniel Andrews, eyaletin başkenti Melbourne'de düzenlediği basın toplantısında, virüs nedeniyle yaşanan can kayıpları, yeni vaka sayıları ve COVID-19 yasaklarına karşı düzenlenen gösterilerle ilgili açıklama yaptı. Eyalette son 24 saatte gerçekleşen 11 binden fazla testin sonuçlarına göre 21 kişinin daha virüse yakalandığını belirten Başbakan Andrews, yaşları 60 ile 90 aralığında değişen 5’i erkek toplam 7 kişinin hayatını kaybettiğini açıkladı. "Sıkı tedbirler işe yarıyor" Kaydedilen 21 yeni vakanın, yaklaşık son 3 ayın en düşük rakamlarından biri olduğunu vurgulayan Andrews, yürürlükteki sıkı tedbirlerin "işe yaradığını" söyledi. Bugün yaşanan can kayıplarıyla Victoria’da COVID-19’dan ölenlerin sayısı 757’ye ülke genlindeyse 844’e çıkarken virüse yakalanan 26 bin 885 kişiden 23 bin 850’si iyileşti. Son verilere göre 1120 aktif vakanın bulunduğu ülkede hastanede tedavi gören 108 kişiden 15’i yoğun bakım ünitesinde bulunuyor. Son haftalarda can kaybı yaşanmayan ülkenin diğer eyaletinden Yeni Güney Galler'de 52, Tazmanya'da 13, Batı Avustralya'da 9, Queensland'da 6, Güney Avustralya'da 4, Avustralya başkent bölgesinde 3 kişi hayatını kaybetmişti. COVID-19 yasaklarına protesto Melbourne’de yürürlükteki COVID-19 yasaklarının kaldırılması için hafta sonları gösteri düzenleyen yasak karşıtları, bugün de Melbourne sokaklarına çıktı. İki hafta önce Anzak Anıtı’nda başlayan ve hafta sonu Victoria Market’te devam eden gösteriler, bugün de Elsternwick Park bölgesinde yapıldı. Yaklaşık 100 kişinin katıldığı gösteriye müdahale eden polis ekiplerinin en az 6 kişiyi gözaltına aldığı, çok sayıdaki göstericiye de yasakları ihlallerinden dolayı para cezası kestiği belirtildi. Sosyal medya üzerinden organize olan ve polisin hazırlık yapmasını engellemek maksadıyla gösterinin yeri ve saatini son ana kadar açıklamayan yasak karşıtları, kentin farklı noktalarında bugün ve yarın gösterilerine devam etmeyi planlıyor. Evden çıkmak belli durumlar hariç yasak COVID-19 salgınını durdurmak amacıyla 2 Ağustos’ta ilan edilen eyalet genelindeki "felaket durumu" ve eyaletin başkenti Melbourne'deki olağanüstü hal uygulaması kapsamında 28 Eylül’e kadar 21.00 ile 05.00 arasında sokağa çıkma yasağı uygulanıyor. Çalışmak, tıbbi bakım vermek veya almak, temel ihtiyaç malzemeleri için alışveriş ve egzersiz gibi geçerli 4 neden dışında evden çıkmanın da yasak olduğu kentte, herkes temel ihtiyaç malzemelerini almak ve günde iki saat egzersiz yapmak için evinden ancak 5 kilometre uzaklaşabiliyor. "Evinize dönün" çağrısı Kentteki göstericileri bencillikle suçlayan ve yasak karşıtlarının halkın sağlığını riske attıklarını dile getiren Başbakan Andrews, göstericilere yaptığı çağrıda "Evinize dönün" dedi. Salgının sürdüğü bir dönemde gösteri yapmanın "güvenli ve mantıklı" olmadığına dikkat çeken Andrews, "Bu dönemde lehte veya aleyhte hiçbir şey hakkında protesto etmeye gerek yok. Çok basit bir mesaj; kurallara uyun ve evinizde kalın. Bu bencil insanlara fazla odaklanmayalım" dedi. Victoria’daki kurallara göre COVID-19 yasaklarını ihlal edenlere 1652 Avustralya doları (yaklaşık 1200 dolar) para ceza kesiliyor ancak konunun mahkemeye taşınması durumunda ihlalin büyüklüğüne göre ceza artıyor. Ayrıca maske takma mecburiyeti olan ülkede, ağız ve burnu maske veya benzeri bir malzemeyle örtmemenin cezası ise 200 Avustralya doları (145 dolar). Son Güncelleme: 19 Eylül 2020 Cumartesi 09:38
Hindistan, Brezilya ve Meksika'da salgında bir günde 2729 kişi öldü. Koronavirüs (Covid-19) salgınında son 24 saatte Hindistan'da 1247, Brezilya'da 858, Meksika'da 624 kişi öldü.. Hindistan Sağlık Bakanlığından yapılan açıklamaya göre, ülkede 1247 kişinin daha yaşamını yitirmesiyle Covid-19'dan ölenlerin sayısı 85 bin 619'ya yükseldi. Hindistan'da son 24 saatte 93 bin 337 yeni Covid-19 vakası tespit edildi. Eylül başından bu yana rekor sayıda günlük vaka artışlarının kaydedildiği ülkede toplam vaka sayısı 5 milyon 308 bin 15'e çıktı. Nüfusu 1,3 milyarı aşan Hindistan'da şimdiye kadar virüs bulaşan 4 milyon 208 bin 431 kişi iyileşti. Covid-19 verilerinin derlendiği "Worldometer" internet sitesine göre, dünya ülkeleri arasında günlük olarak en yüksek vaka ve ölüm sayılarının kaydedildiği Hindistan, toplam vaka sayısında 2'inci, toplam can kaybı sayısında 3'ncü sırada yer alıyor. Brezilya Brezilya Sağlık Bakanlığının verilerine göre, 858 kişinin yaşamını yitirmesiyle ülkedeki virüs kaynaklı ölü sayısı 135 bin 793'e, vaka sayısı da 39 bin 797 artarak 4 milyon 495 bin 183'e yükseldi. Virüsten iyileşenlerin sayısı ise 3 milyon 789 bin 139 olarak kayda geçti. Nüfusu 211 milyonu aşan Brezilya, ABD ve Hindistan'ın ardından dünyada en fazla vakanın görüldüğü 3'üncü ülke konumunda bulunuyor. Meksika Meksika Sağlık Bakanlığının verilerine göre, ülkede son 24 saatte Kovid-19 kaynaklı can kaybı 624 artarak 72 bin 803'e ulaştı. Meksika'da, Covid-19 vaka sayısı da 4 bin 841 artışla 688 bin 954'e çıktı. Ülkede, bugüne kadar Covid-19 tespit edilen 492 bin 192 kişi iyileşti. Meksika'da Covid-19 nedeniyle hayatını kaybedenlerin günlük sayısı ilk kez 27 Mayıs'ta 500'ü aşmıştı. Ülkede ilk vaka 28 Şubat'ta saptanmış, 19 Mart'ta da ilk kez 1 kişi virüs nedeniyle yaşamını yitirmişti. Son Güncelleme: 19 Eylül 2020 Cumartesi 09:31
Güney Afrika Cumhuriyeti'nde COVID-19 vaka sayısı 657 bini aştı. Güney Afrika Cumhuriyeti'nde son 24 saatte 2 bin 55 kişide yeni tip koronavirüs (COVID-19) tespit edildi, vaka sayısı 657 bin 627'ye yükseldi.. Güney Afrika Cumhuriyeti Sağlık Bakanlığının verilerine göre, ülkede COVID-19 nedeniyle 85 kişi daha yaşamını yitirdi. Hayatını kaybedenlerin sayısının 15 bin 857'ye çıktığı ülkede COVID-19 vaka sayısı 657 bin 627'ye ulaştı. Bugüne kadar 4 milyon 3 bin 590 test yapıldı. COVID-19 vakalarından 586 bin 844 kişi ise iyileşti. COVID-19 en fazla vaka Gauteng bölgesinde görülürken, en az vaka ve ölüm Northern Cape bölgesinde kaydedildi. Güney Afrika Cumhuriyeti, Afrika'da COVID-19'un en fazla görüldüğü ülke olmayı sürdürüyor. Son Güncelleme: 19 Eylül 2020 Cumartesi 02:42
Hamas'tan İsrail ile normalleşmek isteyen ülkelere 'kendinize gelin' çağrısı. Hamas, İsrail ile normalleşme arayışı içinde olan ülkelere "İsrail'in Filistin halkına karşı işlediği suçlara bakarak kendine gelmesi" uyarısında bulundu.. Hamas, İsrail güçlerinin işgal altındaki Batı Şeria'da bir kontrol noktasında ses bombası atması nedeniyle Filistinli doktor Nidal Cebbarin'in kalp krizi geçirerek yaşamını yitirmesi üzerine yazılı açıklamada bulundu. Açıklamada, "Şehitliğin mesajı, normalleşme peşinde koşanları kendilerine gelmeye davet etmektedir. İşgal güçlerinin saldırılarının ve işlediği suçlarının halkımıza neler yaptığını bir durup düşünsünler" ifadeleri kullanıldı. Filistin halkının toprağına ve vatanına sahip çıkacağı vurgulanan açıklamada, "Halkımız işgalcilerin zulmü veya hainlerin ihanetleriyle yılmayacaktır" denildi. Filistin Sağlık Bakanlığından yapılan yazılı açıklamaya göre, Batı Şeria'nın kuzeyindeki Cenin kentine bağlı Barta'a beldesi yakınlarındaki bir kontrol noktasından geçmekte olan 54 yaşındaki Filistinli doktor Nidal Cebbarin, İsrail güçlerinin Filistinlilere attığı ses bombası nedeniyle kalp krizi geçirerek olay yerinde hayatını kaybetti. Son Güncelleme: 18 Eylül 2020 Cuma 23:25
Hollanda'da COVID-19 ile mücadelede yeni tedbirler aldı. Hollanda Başbakanı Mark Rutte, yeni tip koronavirüsün (COVID-19) yeniden dönüş yaptığını, halkın kurallarda gevşeklik göstermesinden dolayı yeni önlemler alınması gerektiğini söyledi.. Hollanda Başbakanı Mark Rutte, düzenlenen basın toplantısında, Amsterdam, Rotterdam, Den Haag, Utrecht gibi büyük kentlerin yanı sıra Kennemerland, Hollands Midden, Amstelland, Haaglanden ve Rijnmond gibi büyük bölgelerde alınacak ek önlemlerle ilgili yeni kararları açıkladı. Gerçeklerin endişe verici olduğunu belirten Rutte, bir haftada vaka sayılarının ikiye katlandığını, bu şekilde devam ederse 3 hafta sonra günlük vaka sayısının 10 bine yükseleceğini ifade etti. Toplantılara 50 kişi sınırlaması Rutte, vaka sayılarının en fazla gençler arasında olduğuna dikkat çekti. Buna göre, 20 Temmuz saat 18.00'den itibaren kapalı ve açık alanda yapılan toplantılar ve etkinliklerde en fazla 50 kişi bulunabilecek. Bu kural, ibadethane, protestolar, cenaze törenleri, dans ve tiyatro dersleri için geçerli olmayacak. Restoran ve kafeler gece yarısından itibaren yeni müşteri almayacak ve müzik çalmayacak, saat 01.00'de ise tamamen kapanacak. Evlerde en fazla 6 kişinin bir arada bulunması kuralı devam edecek. Ek önlemler yolda Hollanda Sağlık Bakanı Hugo de Jonge da basın mensuplarının "ikinci dalga geldi mi" sorusuna, "vaka sayılarına bakıldığı zaman evet" cevabını verdi. De Jonge, söz konusu kent ve bölgelerin bölgesel ek önlemler alacağını ve haftaya farklı bölgelerde de önlemler alınabileceğini söyledi. Hollanda'da COVID-19 vaka sayısı son 24 saatte 1974 artarak 90 bin 47'ye çıktı. Son Güncelleme: 18 Eylül 2020 Cuma 22:54
İngiltere Başbakanı Johnson: Ülkede salgının ikinci dalgasının geldiğini görüyoruz. İngiltere Başbakanı Boris Johnson, ülkede son haftalarda artan COVID-19 vakalarına ilişkin, "Salgınla mücadelede ikinci bir ulusal çapta karantinayı istemiyoruz. Ülkede salgının ikinci dalgasının geldiğini görüyoruz" dedi.. İngiltere Başbakanı Boris Johnson, Sky News'e yaptığı açıklamada, hükümetin vaka sayısını düşürmek için işleri yoğunlaştırması gerektiği uyarısında bulundu. Vaka sayılarındaki artışı durdurmak için tüm önlemleri gözden geçirdiklerine işaret eden Johnson, "Salgınla mücadelede ikinci bir ulusal çapta karantinayı istemiyoruz. Ülkede salgının ikinci dalgasının geldiğini görüyoruz. Salgın yayıldıkça elbette daha fazla önlem almamız gerekecek" diye konuştu. Sağlık Bakanı Matt Hancock ise Sky News'e konuşarak ulusal karantinanın salgınla mücadelede "en son hat" olduğunu ve bu yönde bir karar almayı istemediklerini belirtti. İnsanları salgına karşı güvende tutmak için gereken her şeyi yapacaklarını aktaran Hancock, "Ciddi bir sorunla karşı karşıyayız. Vaka sayısının arttığını kabul etmeliyiz ve harekete geçmeliyiz. Özellikle diğer ülkelere baktığımızda, bunun amansız bir şekilde daha fazla hastaneye yatışa ve ne yazık ki daha fazla ölüme yol açtığını biliyoruz" diye konuştu. İngiltere'de son 133 günün en yüksek vaka sayısı açıklandı Bu arada, İngiltere'de son 24 saatte 4 bin 322 yeni tip koronavirüs (COVID-19) vakasının tespit edilmesiyle son 133 günde görülen en yüksek günlük vaka sayısı kaydedildi. İngiltere Sağlık Bakanlığından yapılan açıklamaya göre, ülkede virüs nedeniyle hayatını kaybedenlerin sayısı son 24 saatte 27 artarak 41 bin 732'ye ulaştı. Son 24 saatte 4 bin 322 yeni vaka tespit edildi. Bu sayı, 4 bin 649 vakanın saptandığı 8 Mayıs'tan bu yana görülen en yüksek günlük rakam oldu. Toplam vaka sayısı ise 385 bin 936'ya yükseldi. Avrupa'da COVID-19'dan en çok ölümün görüldüğü İngiltere'de vaka sayısı ağustos ayından itibaren yükselişe geçmişti. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Son Güncelleme: 18 Eylül 2020 Cuma 22:35
Fransa günlük vaka sayısında rekor kırdı. Fransa'da son 24 saatte 13 bin 215 kişide daha yeni tip koronavirüs (COVID-19) tespit edilmesiyle salgının başından bu yana görülen en yüksek vaka sayısına ulaşıldı.. Halk Sağlığı Kurumundan yapılan açıklamaya göre, ülkede günlük vaka sayısındaki artış sürüyor. Ülkede virüs bulaşan kişi sayısı son 24 saatte 13 bin 215 artışla 428 bin 696'ya yükseldi. Bu rakam salgının başından bu yana kaydedilen en yüksek günlük vaka sayısı oldu. 123 kişinin daha yaşamını yitirmesiyle can kaybı 31 bin 249'a ulaştığı ülkede günlük ölü sayısı uzun aradan sonra 100'ün üzerinde seyretti. Ülkede son 7 günde COVID-19 nedeniyle 3 bin 626 kişinin hastanede tedavisi sürüyor ve bunlardan 571'i yoğun bakımda yatıyor. "Mücadele etmekten başka yapılacak şey yok" Cumhurbaşkanı Emmanuel Macron, yaptığı açıklamada, COVID-19 ile mücadele kapsamında uygulamada olan stratejinin test sayılarını artırmak ve COVID-19'a yakalananları izole etmek olduğunu söyledi. Macron, mücadele etmekten başka yapılacak şeyin olmadığını kaydetti. 89 okul kapatıldı Diğer yandan Eğitim Bakanlığından yapılan açıklamada, öğrencilerin COVID-19'a yakalanması nedeniyle ülke genelinde kapatılan okulların sayısının 89'a yükseldiği belirtildi. Sağlık yetkilileri ise içinde Paris'in de bulunduğu Ile-de-France bölgesinde 10'dan fazla kişinin bir araya gelmemesi tavsiyesinde bulundu. Ulusal Meclis'te de 8 COVID-19 vakasına rastlandığı belirtildi. Daha önce de rekor kırılmıştı Fransa'da dün tespit edilen 10 bin 593 vakayla salgının başlangıcından bu yanaki en yüksek günlük vaka sayısına ulaşılmıştı. Bilim Kurulu, ülkede sonbahar ya da kış aylarında ikinci dalganın yaşanmasından endişe edildiğini açıklamıştı. Son Güncelleme: 18 Eylül 2020 Cuma 21:35
İsrail güçlerinin attığı ses bombası nedeniyle Filistinli bir doktor hayatını kaybetti. İsrail güçlerinin işgal altındaki Batı Şeria'da bir kontrol noktasında ses bombası atması nedeniyle Filistinli bir doktor kalp krizi geçirerek yaşamını yitirdi.. Filistin Sağlık Bakanlığından yapılan yazılı açıklamada, İsrail güçlerinin Batı Şeria'nın kuzeyindeki Cenin kentine bağlı Barta'a beldesi yakınlarındaki bir kontrol noktasında Filistinlilere ses bombası attığı belirtildi. Kontrol noktasından geçen 54 yaşındaki Filistinli doktor Nidal Cebbarin'in atılan ses bombası nedeniyle kalp krizi geçirdiği ve olay yerinde hayatını kaybettiği ifade edildi. Filistinli doktorun naaşı Cenin'deki devlet hastanesine kaldırılırken, olaya ilişkin İsrail ordusundan henüz açıklama yapılmadı. Son Güncelleme: 18 Eylül 2020 Cuma 17:08
Çin'de aşı laboratuvarında gaz sızıntısı: 3 bin kişiye bakteri bulaştı. Çin’in kuzeybatısında, hayvanlar için aşı üreten devlete ait bir biyolojik tesiste yaşanan sızıntı sonucu binlerce kişinin bakteriyel bir hastalığa yakalandığı açıklandı.. 2.9 milyonluk bir şehir olan Lanzhou'daki sağlık yetkilileri, 3 bin 245 kişinin genellikle enfekte hayvanlarla veya hayvan ürünleriyle yakın temastan kaynaklanan, bruselloza yakalandığını söyledi. Yetkililer yaklaşık 22 bin kişiyi taradıktan sonra bin 401 kişi daha erken pozitif olarak test edildi. Lanzhou sağlık kurulu tarafından bugün yapılan açıklamaya göre, bakterilerin yayılmasında yaygın olarak koyun, sığır ve domuzlar rol aldı. Yaşananlar nedeniyle bu yılın başlarında özür dileyen firmanın aşı üretim lisansı iptal edildi. Yetkililer, hastalara ekim ayı itibariyle tazminatlarını ödemeye başlayacaklarını duyurdu. Malta ateşi veya Akdeniz ateşi olarak da bilinen bruselloz, baş ağrısı, kas ağrısı, ateş ve yorgunluk gibi semptomlara neden olabiliyor. Son Güncelleme: 18 Eylül 2020 Cuma 13:52
İsrail'de 3 haftalık COVID-19 karantinası başlıyor. İsrail'de yeni tip koronavirüs (COVID-19) vakalarındaki artış nedeniyle alınan 3 haftalık karantina kararı bugün uygulanmaya başlayacak.. Yerel saatle 14.00'ten itibaren uygulanacak karantina kapsamında, vatandaşların evlerinden 1000 metreden fazla uzaklaşması yasak olacak. Fırın, eczane ve marketlerin dışındaki işletmeler kapalı olacak, kapalı mekanlarda en fazla 10, açık alanlarda ise en fazla 20 kişi sosyal mesafe kuralına uymak kaydıyla bir araya gelebilecek. Roş Aşana Bayramı'na (İbrani takvimine göre yılbaşı) denk gelmesi nedeniyle tepkiyle karşılanan karantina uygulamasında şehirler arası seyahate de kısıtlama getirilecek. Karantina uygulamasının denetimi için 6 bin polisin yanı sıra 1000 asker görev yapacak. İsrail Başbakanı Binyamin Netanyahu, dün yaptığı açıklamada, halkı maske takmaya ve geniş katılımlı toplantılardan uzak durmaya çağırırken, vakaların kontrol altına alınamaması halinde karantina kurallarının daha da sıkılaştırılabileceği uyarısında bulundu. Günlük vaka sayısı 5 binin üzerinde Öte yandan Sağlık Bakanlığından yapılan yazılı açıklamada, son 24 saatte 56 bin 986 test yapıldığı, bunlardan 5 bin 238'inin pozitif çıktığı belirtildi. Ülkede böylece toplam vaka sayısının 176 bin 933'e yükseldiği ifade edilirken, hastalardan 577'sinin durumunun ağır olduğu aktarıldı. Salgında ikinci dalganın etkili olduğu ülkede mayıs ayında 2 binin altına düşen aktif vaka sayısı da son günlerdeki sert yükselişle 46 bin 370'e ulaştı. Son Güncelleme: 18 Eylül 2020 Cuma 12:07
Dünya Gıda Programı insanların açlıktan ölmemesi için milyarderlerden yardım istedi. Birleşmiş Milletler (BM) Dünya Gıda Programı (WFP), milyonlarca insanın, çatışma, iklim değişikliği ve yeni tip koronavirüs (COVID-19) salgınından oluşan "ölümcül karışım" nedeniyle açlıktan ölmenin eşiğine yaklaştığı uyarısında bulundu.. WFP Direktörü David Beasley, BM Güvenlik Konseyine (BMGK) yaptığı açıklamada, 5 ay önce potansiyel "açlık salgını" uyarısına verilen yanıtın, kıtlığın önüne geçtiğini ve insanları hayatta tuttuğunu belirtirken işlerinin henüz bitmediğini söyledi. Beasley, WFP ve ortaklarının bu yıl 138 milyon insana ulaşacağını, bunun tarihlerindeki en büyük ölçekli yardım olacağını ifade ederek, "açlıktan ölmenin eşiğine doğru yol alan 270 milyon kişiye yardım edilmesi için daha fazlasının yapılması gerektiğini" kaydetti. Dünyada 30 milyon kişinin sadece WFP'nin sağladığı gıdayla hayatını sürdürdüğüne ve bunun için 4,9 milyar dolara ihtiyaç duyduklarına işaret eden Beasley, 30'dan fazla ülkede kıtlık yaşanmasının muhtemel olduğunu, böyle bir durumun, çatışmayla sarsılmış bölgelere ağır bir darbe vuracağını ifade etti. Kovid-19 salgını sırasında bazı çok zengin Amerikalıların servetlerine servet kattıklarına dair haberlere de değinen Beasley, "Dünya çapında net mal varlıkları 8 trilyon dolar olan 2 binin üzerinde milyarder var. İnsanların para kazanmasına karşı değilim ancak insanlık, yaşamlarımızda tanık olduğumuz en büyük krizi yaşıyor. Dünya tarihinde sıra dışı bir dönemde en fazlasına sahip olanların harekete geçmesinin, en azına sahiplere yardım etmesinin zamanı." diye konuştu. WFP Direktörü ayrıca COVID-19'un kendisinden ziyade özellikle Afrika'da ekonomik ve sosyal sonuçları nedeniyle çok daha fazla insanın hayatını kaybetme tehlikesi bulunduğunu vurgulayarak, "En son ihtiyacımız olan çarenin, hastalıktan beter olması." değerlendirmesini yaptı. Son Güncelleme: 18 Eylül 2020 Cuma 12:04
Rusya'da COVID-19 vaka sayısı 1 milyon 91 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 91 bin 186’ya, ölü sayısı 19 bin 195’e çıktı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 5 bin 905 kişide daha COVID-19 tespit edilmesiyle vaka sayısı 1 milyon 91 bin 186’ya yükseldi. Ülkede son bir günde ölü sayısı 134 artarak 19 bin 195’e, iyileşen sayısı 5 bin 339 artarak 901 bin 207’ye ulaştı. Rusya genelinde vaka sayısındaki günlük artış oranı yüzde 0,5’te kalmaya devam ederken, yeni vakaların yüzde 24,5’inde semptom görülmedi. Başkent Moskova’da son 24 saatte vaka sayısı 805 artarak 274 bin 808’e, ölü sayısı 8 artarak 5 bin 33’e çıktı. Rusya İnsan Sağlığı ve Tüketici Haklarını Koruma Servisinin açıklamasında, son 24 saatte 346 bin test yapıldığı ve bugüne kadarki test sayısının 42 milyonu geçtiği kaydedildi. Rusya'da, ilk Kovid-19 vakaları 31 Ocak'ta tespit edilmiş, ilk COVID-19 kaynaklı ölüm 19 Mart'ta gerçekleşmişti. Ülkede 1 Eylül'de yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 18 Eylül 2020 Cuma 11:33
Midilli Adası'nda sokakta kalan sığınmacıların yaşam mücadelesi sürüyor. Yunanistan'ın Midilli Adası'nda bulunan Moria sığınmacı kampında çıkan yangınlar sonrası binden fazla sığınmacı sokakta kaldı. sığınmacılar polis eşliğinde geçici kamplara gitmeye başladı.. Yunanistan Hükümet Sözcüsü Stelyo Petsas, haftalık olağan basın toplantısında, sokaklarda yaşamak zorunda kalan sığınmacıların Yunan polisi tarafından Ada'nın Karatepe bölgesinde bulunan yeni geçici kampa götürüldüğünü söyledi. Bin 115'ten fazla sığınmacının yeni tip koronavirüs (Kovid-19) testlerinin ardından kayıt altına alınarak 5 bin kapasiteli bu geçici merkeze yerleştirildiğini belirten Sözcü Petsas, önceliklerinin, sığınmacılar için barınma ve gıda sorununu çözmek olduğunu kaydetti. Binlerce sığınmacı sokakta kalmıştı Yaklaşık 12 bin 500 sığınmacıya ev sahipliği yapan Moria kampında 9 Eylül'de çıkan çıkan yangınlar sonucu çadırlar ve prefabrik yapılar tamamen yok olmuştu. Binlerce sığınmacının sokaklarda kaldığı yangınlar sonrası 408 refakatsiz sığınmacı çocuk, Yunanistan ana karasına nakledilmişti. Kamp, yangınlar öncesi tespit edilen 35 Kovid-19 vakası nedeniyle karantinaya alınmıştı. Yangının, salgına karşı uygulanan izolasyon tedbirleri sonrası sığınmacıların yol açtığı karmaşanın ardından çıktığı açıklanmıştı. OHAL ilan edilmişti Kampın alev alması sonucu ortaya çıkan karmaşa nedeniyle adada 4 aylık olağanüstü hal (OHAL) ilan edilmişti. İnsan Hakları İzleme Örgütü, nisan ayında yaptığı açıklamada, kapasitesinin yaklaşık 4 katı sığınmacıyı barındıran Moria kampının Kovid-19 salgınına karşı hazırlıksız olduğuna dikkati çekerek Yunan hükümetini gerekli önlemleri almadığı için eleştirmişti. Uluslararası insani yardım kuruluşları, kamptaki aşırı kalabalık ve insani olmayan şartlara dikkati çekerek sosyal mesafe ve temel hijyen şartlarını sağlamanın mümkün olmadığı uyarısında bulunmuştu. Son Güncelleme: 18 Eylül 2020 Cuma 12:59
Avustralya’da COVID-19’dan can kaybı 837’ye çıktı. Avustralya’nın Victoria eyaletinde yeni tip koronavirüsten (COVID-19) 5 kişinin daha hayatını kaybetmesiyle, ülkede virüsten can kaybı 837'ye yükseldi.. Victoria Eyalet Başbakanı Daniel Andrews, eyaletin başkenti Melbourne'de düzenlediği basın toplantısında, virüs nedeniyle yaşanan can kayıpları, yeni vaka sayıları ve hafifletilen COVID-19 yasaklarıyla ilgili açıklamada bulundu. Avustralya'da COVID-19’un en fazla can kaybı ve vaka sayısına neden olduğu Victoria’da 45 kişiye daha virüs tanısı konduğunu açıklayan Başbakan, eyalette yaşları 50 ila 90 aralığında değişen 3'ü erkek toplam 5 kişinin hayatını kaybettiğini söyledi. Eyaletteki test sayılarında düşüş görüldüğünü söyleyen ve ufak belirtilerde olsa vatandaşları test yaptırmaya davet eden Andrews, ''Bir gün, iki gün, pazartesine kadar beklemeyin, lütfen öne çıkın ve test yaptırın.'' ifadelerini kullandı. Bugünkü can kayıplarıyla Victoria’da virüsten ölenlerin sayısı 750’ye, ülke genelinde hayatını kaybedenlerin sayısı da 837’ye çıktı. Son haftalarda can kaybı yaşanmayan ülkenin diğer eyaletinden Yeni Güney Galler'de 52, Tazmanya'da 13, Batı Avustralya'da 9, Queensland'da 6, Güney Avustralya'da 4, Avustralya Başkent Bölgesi'nde 3 kişi yaşamını yitirmişti. Öte yandan virüsün ilk görüldüğü günden bu yana COVID-19’a yakalanan 26 bin 864 Avustralyalıdan, 23 bin 787 kişi sağlığına kavuşurken, 1299 aktif vakadan 127 kişi çeşitli hastanelerde tedavi görüyor. Son Güncelleme: 18 Eylül 2020 Cuma 10:46
'Hiçbir yere yedi saatlik uçuş' biletleri 10 dakikada tükendi. Avustralya havayolu şirketi Qantas tarafından düzenlenen ve hiçbir yere gitmeyen 7 saatlik uçuşun biletleri 10 dakika içerisinde tükendi.. Koronavirüs pandemisinin ardından dünyanın dört bir yanında sınırlar kapandı, uçuşlar durduruldu. Avustralya havayolu şirketi Qantas, geçtiğimiz günlerde Queensland, Gold Coast, Yeni Güney Galler ve ülkenin ücra taşra merkezlerinde dev bir döngü gerçekleştirecek yedi saatlik manzaralı bir uçuş planlarını duyurdu. Qantas Boeing 787 Dreamliner uçağında gerçekleşecek uçuşun bilet fiyatları ise 575 ila 2765 dolar olarak belirlendi. Şirket, biletlerin 10 dakika içerisinde tükendiğini duyurdu. Son Güncelleme: 18 Eylül 2020 Cuma 10:13
Fransa'daki İslam karşıtlığı bu kez kendini parlamentoda gösterdi. Fransa'da sağcı ve cumhuriyetçi milletvekilleri parlamentoda başörtülü bir öğrencinin hazır bulunduğu toplantıyı terk etti.. Fransa'nın başkenti Paris'te, yeni tip koronavirüs (COVID-19) salgını ve gençliğe etkilerinin tartışıldığı parlamento toplantısında bazı sağcı milletvekilleri ile iktidar partisi üyesi Anne-Christine Lang, öğrenci sendikası temsilcisi Maryam Pougetoux'nun başörtülü olmasını kabullenmediklerini belirterek toplantıdan ayrıldı. Lang daha sonra Twitter hesabından yaptığı paylaşımda, demokrasinin kalbi ulusal mecliste düzenlenen bir toplantıda başörtülü birinin bulunmasını hazmedemediğini savundu. İktidar partisi üyesi Lang, "Cumhuriyetçi değerler ile laikliğe bağlı feminist ve kadın hakları koruyucusu bir milletvekili olarak başörtülü birinin toplantımıza katılmasını kabul edemiyorum." ifadesini kullandı. Öte yandan oturumu yöneten bir başka iktidar partisi üyesi Sandrine Mörch ise oturum sırasındaki tepkiyi gereksiz bularak, insanların dini kıyafetleriyle toplantıya katılmasını engelleyen bir kural bulunmadığını vurguladı. Mörch, başörtüsü etrafında oluşturulan sahte tartışmanın gençlerin geleceğinin ele alındığı bu toplantıyı zemininden kaydırmasına müsaade etmeyeceğini kaydetti. Öğrenci birliği UNEF, 2018’de Maryam Pougetoux’yu sözcü olarak atadığında dönemin Cinsiyet Eşitliğinden Sorumlu Devlet Bakanı Marlene Schiappa ve çok sayıda siyasi figürün eleştirisine maruz kalmıştı. Son Güncelleme: 18 Eylül 2020 Cuma 10:06
Fransa'da Macron yönetimine karşı protesto. Fransa'da Cumhurbaşkanı Emmanuel Macron yönetimi ve hükümetin ekonomik ve sosyal politikalarına karşı gösteriler düzenlendi.. Yüzlerce kişi meydanları doldurdu. Protesto gösterisi düzenledi. Fransa'da Cumhurbaşkanı Emmanuel Macron yönetimi ve hükümetin ekonomik ve sosyal politikalarına karşı gösteriler vardı. Başkent Paris caddelerinde, ellerinde pankartlarla yürüyüş düzenleyen binlerce kişinin sloganları yankılandı. Republique Meydanı'nda toplanan yüzlerce kişi Nation Meydanı'na kadar yürüdü. Göstericiler, Macron ve hükümetin ekonomik ve sosyal politikalarına karşı çıktı. Hükümetin salgın nedeniyle ekonomik olarak zor durumda olan şirketlere ve işten çıkarılanlara destekte bulunması gerektiği ifade edildi. Öfkeli kalabalık ellerinde pankartlarla Macron ve hükümet karşıtı sloganlar da attı. Paris'te toplu taşımayı düzenleyen bir şirket, Fransa Ulusal Demir Yolları Şirketi çalışanları ve koronavirüs laboratuvar çalışanları da hükümetin sosyal politikalarına karşı kısmi greve gitti. Grev nedeniyle toplu taşımada ve şehirler arası tren seferlerine kısmi aksamalar yaşandı. Son Güncelleme: 18 Eylül 2020 Cuma 10:00
Çin, deniz ürünlerinde COVID-19 saptanan Endonezya firmasından ithalatı durdurdu. Çin, deniz ürünlerinde yeni tip koronavirüs tespit edilen Endonezya menşeli bir firmadan ithalatı askıya aldı.. Çin Genel Gümrük İdaresi tarafından yapılan açıklamada, deniz ürünleri imalatçısı PT Putri Indah adlı firmadan ithal edilen dondurulmuş kılkuyruk balığı ve ürün paketinden alınan numunelerde COVID-19 tespit edildiği bildirildi. Açıklamada, söz konusu firmadan bugünden itibaren geçerli olmak üzere ithalatın bir hafta süreyle durdurulduğu belirtildi. PT Putri Indah şirketi ve Endonezyalı yetkililer henüz açıklama yapmadı. Son Güncelleme: 18 Eylül 2020 Cuma 09:19
Avustralya’da can kaybı 837’ye çıktı. Avustralya’nın Victoria eyaletinde yeni tip koronavirüsten (COVID-19) 5 kişinin daha hayatını kaybetmesiyle, ülkede virüsten can kaybı 837'ye yükseldi. Yeni Zelanda’da ise yeni vaka kaydedilmedi, aktif vaka sayısı 70'e düştü.. Victoria Eyalet Başbakanı Daniel Andrews, eyaletin başkenti Melbourne'de düzenlediği basın toplantısında, virüs nedeniyle yaşanan can kayıpları, yeni vaka sayıları ve hafifletilen COVID-19 yasaklarıyla ilgili açıklamada bulundu. Avustralya'da COVID-19’un en fazla can kaybı ve vaka sayısına neden olduğu Victoria’da 45 kişiye daha virüs tanısı konduğunu açıklayan Başbakan, eyalette yaşları 50 ila 90 aralığında değişen 3'ü erkek toplam 5 kişinin hayatını kaybettiğini söyledi. Eyaletteki test sayılarında düşüş görüldüğünü söyleyen ve ufak belirtilerde olsa vatandaşları test yaptırmaya davet eden Andrews, ''Bir gün, iki gün, pazartesine kadar beklemeyin, lütfen öne çıkın ve test yaptırın.'' ifadelerini kullandı. Bugünkü can kayıplarıyla Victoria’da virüsten ölenlerin sayısı 750’ye, ülke genelinde hayatını kaybedenlerin sayısı da 837’ye çıktı. Son haftalarda can kaybı yaşanmayan ülkenin diğer eyaletinden Yeni Güney Galler'de 52, Tazmanya'da 13, Batı Avustralya'da 9, Queensland'da 6, Güney Avustralya'da 4, Avustralya Başkent Bölgesi'nde 3 kişi yaşamını yitirmişti. Öte yandan virüsün ilk görüldüğü günden bu yana COVID-19’a yakalanan 26 bin 864 Avustralyalıdan, 23 bin 787 kişi sağlığına kavuşurken, 1299 aktif vakadan 127 kişi çeşitli hastanelerde tedavi görüyor. Ulusal Kabine COVID-19 konuşacak Avustralya Başbakanı Scott Morrison başkanlığında, eyalet ve bölge başbakanlarının katılımıyla telekonferans yöntemiyle yapılacak Ulusal Kabine toplantısında, COVID-19’la ilgili gelişmeler ele alınacak. Toplantıda, COVID-19 tedbirleri kapsamında kapatılan eyaletler arası sınırların yeniden açılması, yurt dışında mahsur kalan Avustralyalıların ülkeye dönmesinin hızlandırılması, virüsün ekonomik etkileri ve Victoria’da devam eden yasakların hafifletilmesi konularının görüşülmesi bekleniyor. Federal Hükümet, aylardır kapalı olan eyalet sınırlarının açılarak ekonominin canlandırılmasının yanı sıra yurt dışında mahsur kalan binlerce Avustralyalının ülkelerine dönebilmesi için eyaletlerden karantina kapasitelerini artırmalarını istiyor. Yaklaşık 27 bin Avustralyalının ülkelerine dönmek için başvuruda bulunduğu belirtiliyor. Ancak COVID-19 tedbirlerinden dolayı, her hafta ülkeye kabul edilen kişi sayısı 4 bin ile sınırlandırmış durumda. Bu sayınının toplantıda artırılması bekleniyor. Yeni Zelanda’da yeni vaka kaydedilmedi Yeni Zelanda Sağlık Bakanlığı tarafından yapılan açıklamaya göre, son 24 saatte gerçekleşen 7 bin 360 testin sonucunda pozitif vakaya rastlanılmadı. Virüse yakalanan 7 kişinin daha iyileşmesiyle ülkedeki aktif vaka sayısının 70’e düştüğünü duyuran Sağlık Bakanlığı, 1’i yoğun bakımda olmak üzere 4 kişinin çeşitli hastanelerde tedavi gördüğünü kaydetti. Yeni Zelanda, virüse yakalandığı belirlenen 1809 kişiden, 1714’ü sağlığına kavuşurken, 25 kişi hayatını kaybetti. Son Güncelleme: 18 Eylül 2020 Cuma 08:28
Beyaz Saray: 5 ülke daha İsrail'le ilişkilerini normalleştirmeyi düşünüyor. Beyaz Saray, üçü Orta Doğu'dan, ikisi ise bölge dışından olmak üzere beş ülkenin daha İsrail'le ilişkilerini normalleştirmeye çok yakın olduğunu açıkladı.. ABD Başkanı Donald Trump'ın Özel Kalemi Mark Meadows, Trump'ın seçim kampanyası için gittiği Wisconsin eyaletinde basın mensuplarına gündemi değerlendirdi. Meadows, İsrail ile Birleşik Arap Emirlikleri (BAE) ve Bahreyn arasındaki normalleşme anlaşmalarının önemine değinerek, "5 ülke daha İsrail'le ilişkilerini normalleştirmeyi ciddi şekilde düşünüyor, bunların üçü bölgeden, ikisi ise bölge dışından." değerlendirmesini yaptı. Meadows ülke ismi açıklamaktan kaçındı. Trump, BM konuşması için New York'a gitmeyecek Öte yandan Meadows, Trump'ın salı günü Birleşmiş Milletler (BM) Genel Kurul görüşmeleri kapsamındaki konuşmasını yapmak üzere New York'a gitmeyeceğini belirtti. Meadows, Trump'ın BM konuşmasını Washington'da kalıp Beyaz Saray'dan yapacağını dile getirdi. Yeni tip koronavirüs (Kovid-19) nedeniyle bu yılki BM Genel Kurul toplantıları büyük oranda sanal gerçekleştirilecek. Son Güncelleme: 18 Eylül 2020 Cuma 07:32
Afrika'da 41 bin sağlık çalışanı koronavirüse yakalandı. Dünya Sağlık Örgütü (DSÖ), Afrika Kıtası'nda 41 bin sağlık çalışanında yeni tip koronavirüs (COVID-19) tespit edildiğini açıkladı.. DSÖ Afrika Bölge Direktörü Matshidiso Moeti, Dünya Hasta Güvenliği Günü dolayısıyla yaptığı açıklamada, kıtada 41 bin sağlık çalışanının COVID-19'a yakalandığını belirtti. Kıtada görülen vaka sayısının yüzde 3,8'inin sağlıkçılardan oluştuğunu altını çizen Moeti, "Sierra Leone ve Fildişi Sahili gibi bazı ülkelerde sağlık çalışan enfeksiyonlarının oranını azaltmada ilerleme kaydedildi. Eritre, Ruanda ve Seyşeller gibi ülkelerde ise sağlık çalışanlarında tek bir COVID-19 vakası görülmedi." ifadelerini kullandı. Moeti, ön saflardaki sağlık çalışanlarının hastalara sağladıkları bakım nedeniyle daha fazla enfeksiyon riski altında olduklarını kaydetti. Afrika kıtasında COVID-19 vaka sayısı 1 milyon 380 bini aşarken, virüs nedeniyle ölenlerin sayısı 33 bini geçti. Vaka sayısının en yüksek olduğu ülkeler Güney Afrika Cumhuriyeti, Mısır, Fas, Etiyopya ve Nijerya olarak sıralandı. Morityus'ta aktif COVID-19 vakası kalmazken, Seyşeller ve Eritre'de şu ana kadar ölüm rapor edilmedi. Son Güncelleme: 18 Eylül 2020 Cuma 04:21
Güney Afrika Cumhuriyeti'nde COVID-19 vaka sayısı 655 bin 500'ü geçti. Güney Afrika Cumhuriyeti'nde son 24 saatte 2 bin 128 kişide yeni tip koronavirüs (COVID-19) tespit edildi, vaka sayısı 655 bin 572'ye yükseldi.. Güney Afrika Cumhuriyeti Sağlık Bakanlığının verilerine göre, ülkede COVID-19 nedeniyle 67 kişi daha yaşamını yitirdi. Hayatını kaybedenlerin sayısının 15 bin 772'ye çıktığı ülkede COVID-19 vaka sayısı 655 bin 572'ye ulaştı. Bugüne kadar 3 milyon 983 bin 533 test yapıldı. Kovid-19 vakalarından 585 bin 303 kişi ise iyileşti. COVID-19 en fazla vaka Gauteng bölgesinde görülürken, en az vaka ve ölüm Northern Cape bölgesinde kaydedildi. Güney Afrika Cumhuriyeti, Afrika'da COVID-19'un en fazla görüldüğü ülke olmayı sürdürüyor. Son Güncelleme: 18 Eylül 2020 Cuma 04:03
Almanya'da son 24 saatte 2 bin 194 COVID-19 vakası tespit edildi. Almanya'da son 24 saatte 2 bin 194 kişinin yeni tip koronavirüs (COVID-19) testi pozitif çıktı.. Almanya’da bulaşıcı hastalıklar alanında çalışmalar yürüten ve hükümeti bilgilendiren Robert Koch Enstitüsünce (RKI) yapılan açıklamada, ülkede COVID-19 tespit edilen kişi sayısının son 24 saatte 2 bin 194 arttığı bildirildi. Günlük vaka artışı 25 Nisan’dan (2055) sonra kayıtlara geçen en yüksek sayı oldu. Açıklamada, Almanya genelinde koronavirüs vaka sayısının 265 bin 857'ye yükseldiği ve COVID-19 nedeniyle 9 bin 371 kişinin hayatını kaybettiği belirtildi. Viyana ve Budapeşte riskli bölge ilan edildi Almanya, yeni vakalarda artış görülen Avusturya'nın başkenti Viyana, Macaristan'ın başkenti Budapeşte, Hollanda ve Fransa'nın bazı bölgelerini, COVID-19 salgınında riskli bölgeler listesine dahil etti. Avrupa Birliği (AB) ülkelerinden Belçika, Bulgaristan, Hırvatistan ve Romanya’daki bazı bölgeler ve İspanya riskli bölgeler arasında yer alıyor. Riskli bölgelerden dönenler test yaptırmamaları veya negatif test sonucu bulundurmamaları durumunda 14 günlük karantinaya girmek zorunda kalıyor. Hükümet, halka "mümkün olduğunca riskli bölgelere seyahat etmemeleri" çağrısında bulunuyor. Son Güncelleme: 17 Eylül 2020 Perşembe 19:11
DSÖ: Dünyadaki COVID-19 vakalarının yüzde 14’ü sağlık çalışanlarında tespit edildi. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus, DSÖ'ye bildirilen yeni tip koronavirüs vakalarının yüzde 14'ünün sağlık çalışanları arasında tespit edildiğini, bazı ülkelerde bu oranın yüzde 35'e kadar çıktığını bildirdi.. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus, "Dünya Hasta Güvenliği Günü" dolayısıyla düzenlenen etkinliğe video konferans yöntemiyle katıldı. Hastaları güvende tutmanın anahtarlarından birinin de sağlık çalışanlarını güvende tutmak olduğunu vurgulayan Ghebreyesus, yeni tip koronavirüs (COVID-19) salgınının herkese sağlık çalışanlarının, yaşamları kurtarmada oynadığı hayati rolü bir kez daha hatırlattığını ifade etti. Ghebreyesus, "Hepimizin sağlık çalışanlarına muazzam bir borcu var. Sadece hastalara baktıkları için değil ama görev gereği kendi hayatlarını riske attıkları için de" dedi. Küresel olarak, DSÖ'ye bildirilen COVID-19 vakalarının yüzde 14'ünün sağlık çalışanları arasında tespit edildiğini aktaran Ghebreyesus, bazı ülkelerde bu oranın yüzde 35'e kadar çıktığını kaydetti. Bu konudaki verilerin sınırlı olduğunu dile getiren Ghebreyesus, sağlık çalışanlarının COVID-19'a işyerlerinde veya toplum içinde enfekte olup olmadığını bilmenin zor olduğunu söyledi. Ghebreyesus, sağlık çalışanlarının sadece COVID-19 riski altında olmadıklarını, ayrıca her gün "stres, tükenmişlik, damgalanma, ayrımcılık ve hatta şiddet"e maruz kaldığı uyarısında bulundu. DSÖ Genel Direktörü, sağlık çalışanlarına "güvenli çalışma koşulları oluşturmanın, eğitmenin, hak ettikleri ücret ve saygıyı vermenin" her zamankinden daha önemli olduğunu sözlerine ekledi. Son Güncelleme: 17 Eylül 2020 Perşembe 18:18
ABD'de son 24 saatte 1123 yeni ölüm. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 1123 artarak 201 bin 403'e yükseldi.. ABD, COVID-19 salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 40 bin 74 artışla 6 milyon 829 bin 951'e ulaştı. Virüs nedeniyle yaşamını yitirenlerin sayısı ise 1123 artışla 201 bin 403'e çıktı. Ülkede iyileşenlerin sayısı 4 milyon 120 bini geçerken, yapılan test sayısı ise 94 milyon 375 bini aştı. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 5 milyon 141 bin 905 vakayla Hindistan, 4 milyon 421 bin 686 vakayla Brezilya izliyor. ABD genelinde ise 771 bin 976 vakayla California salgından en fazla etkilenen eyalet konumunda bulunuyor. Bu eyaleti 709 bin 226 vakayla Texas ve 671 bin 201 vakayla Florida takip ediyor. Ölü sayısında ise New York eyaleti 33 bin 156 can kaybıyla ilk sırada yer alıyor. Son Güncelleme: 17 Eylül 2020 Perşembe 17:18
Suriye'deki iç savaşta 857 sağlık çalışanı öldürüldü. Suriye İnsan Hakları Ağı (SNHR), Suriye'deki iç savaşta 652'si Beşşar Esed rejimi güçlerince olmak üzere toplam 857 sağlık personelinin öldürüldüğünü duyurdu.. Suriye'de sivillere yönelik hak ihlallerini belgeleyen SNHR, iç savaşın başladığı Mart 2011'den bu yana yaşamını yitiren ve alıkonulan sağlık çalışanlarına ilişkin rapor yayımladı. Rapora göre, söz konusu dönemde sağlık alanında çalışan 857 kişi katledildi. Esed rejimi ve İran destekli yabancı terörist gruplardan oluşan rejim güçleri, 652 sağlık personelini öldürürken, Rus güçlerinin saldırılarında sağlık alanında çalışan 69 kişi yaşamını yitirdi. Terör örgütü DEAŞ 36, DEAŞ karşıtı uluslararası koalisyon güçleri 13, SDG adını kullanan terör örgütü YPG/PKK 6, askeri muhalifler ve rejim karşıtı silahlı gruplar 31, kimliği belirtilmemiş diğer taraflar ise 50 sağlık çalışanını öldürdü. Diğer yandan dünya yeni tip koronavirüs (COVID-19) ile mücadele ederken, Suriye'deki iç savaşta 3 bin 327'si rejim güçlerince alıkonulan en az 3 bin 353 sağlık çalışanı halen serbest bırakılmayı bekliyor. Mart 2011'den bu yana Suriye'nin farklı bölgelerinde sağlık tesisleri 862 kez bombalandı veya saldırılar nedeniyle zarar gördü. Bombalanan sağlık merkezlerinin yüzde 87,1'i Esed rejimi ve Rusya tarafından hedef alındı. Son Güncelleme: 17 Eylül 2020 Perşembe 16:27
İngiltere'de yeni koronavirüs kısıtlamaları başlıyor. İngiltere Sağlık Bakanı Matt Hancock, ülkenin kuzeyindeki bazı bölgelerde yeni tip koronavirüs (COVID-19) vakalarında son haftalarda ciddi artış yaşandığına dikkati çekerek, buralarda yeni kısıtlamaların uygulanacağını duyurdu.. İngiliz Parlamentosunda konuşan Hancock, COVID-19'la mücadelenin hala yoğun şekilde devam ettiğini ve yerel kısıtlamaların salgının yayılmasını önlemede "hayati öneme" sahip olduğunu söyledi. Ülkenin kuzeyinde vaka sayılarındaki artışın ciddi seviyelere ulaştığını aktaran Hancock, yarından itibaren Northumberland, Kuzey ve Güney Tyneside, Newcastle-upon-Tyne, Gateshead, Sunderland ve Durham'da yeni kısıtlamaların uygulanmaya başlayacağını belirtti. Hancock, kısıtlamalar kapsamında bu bölgelerde yaşayanların hane halkı dışındakilerle sosyalleşmesinin yasaklanacağı, yeme ve içme sektörünün masada müşteri kabul edemeyeceği ve eğlence sektörü mekanlarının saat 22.00'den sonra kapalı olacağı bilgisini paylaştı. Ulusal Sağlık Sistemine 2,7 milyar sterlin destek sağlandı Ülkede kış aylarında yaşanabilecek sorunları gidermek için önlem aldıklarını kaydeden Hancock, bu doğrultuda Ulusal Sağlık Sistemine (NHS) 2,7 milyar sterlin destek sağladıklarını aktardı. Hancock, test sıkıntısı yaşandığı iddialarına ilişkin de "Elbette test konusunda bir zorluk var. Ancak test kapasitesi rekor seviyelerde. Sorun, talebin daha hızlı artması." yorumunu yaptı. Avrupa'da COVID-19'dan en fazla ölümün görüldüğü İngiltere'de vaka sayısı ağustos ayından itibaren yükselişe geçmişti. Ülkede 27 Haziran-8 Ağustos tarihlerinde 1000’in altında görülen günlük ortalama yeni vaka sayısı son 1 haftada günlük ortalama 3 bin oldu. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Son Güncelleme: 17 Eylül 2020 Perşembe 15:58
Wuhan'da hayatını kaybedenlerin aileleri adaleti sağlama peşinde. Koronavirüs dünya genelinde yüz binlerce kişiyi hayattan kopardı. Salgının başladığı Çin'in Wuhan kentinde vakalar sıfırlansa da acılar dinmedi. Hayatını kaybedenlerin yakınları, ihmalle suçladıkları sorumluların mahkemede hesap vermesini istiyor.. Salgının ilk günlerinde Wuhan'da oğlunu kaybeden Çinli anne Zhong Hanneng oğlunun ölümüne yönetimin ihmali ve salgını gizlemesinin sebep olduğunu savunuyor, sorumluların hesap vermesini istiyor. Çinli anne, Wuhan şehir yönetimine ihmalkarlık davası açmak için mahkemeye başvurdu. Ancak talebi gerekçe gösterilmeden sözlü olarak reddedildi. Mahkemenin yazılı cevap vermemesi, davanın sümen altı edilmek istendiğine yönelik şüphelere neden oldu. Anne Zhong gibi yakınlarını salgında kaybeden birçok Wuhanlının dava talebi reddedildi. Davalarında ısrarcı olanlara ise baskı yapıldığı öne sürülüyor. Çin, sadece kendi halkı değil birçok ülke tarafından da eleştiriliyor. Gizleyerek, salgının küresel bir sorun haline dönüşmesine sebep olmakla suçlanıyor. Dünya Sağlık Örgütü'nün salgına ilişkin soruşturması da sürüyor. Son Güncelleme: 17 Eylül 2020 Perşembe 15:35
İran'da son 24 saatte 176 kişi COVID-19'dan hayatını kaybetti. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 176 artarak 23 bin 808'e yükseldi.. Sağlık Bakanlığı Sözcüsü Sima Sadat Lari, yaptığı açıklamada COVID-19 salgını nedeniyle son 24 saatte 176 kişinin daha hayatını kaybettiğini ve 2 bin 815 yeni vaka tespit edildiğini belirtti. Lari, böylece virüs kaynaklı toplam can kaybının 23 bin 808'e, vaka sayısının da 413 bin 149'a çıktığını aktardı. Virüse yakalanan hastalardan 3 bin 848'inin durumunun ağır olduğunu söyleyen Lari, şu ana kadar iyileşenlerin sayısının da 353 bin 848'e ulaştığı bilgisini verdi. Lari, ülkede toplam 3 milyon 667 bin 551 kişiye test yapıldığını aktardı. Sözcü Lari, Tahran, Mazenderan, Gilan, Kum, İsfahan, Rezevi Horasanı, Doğu Azerbaycan, Kirman, Kuzey Horasan, Simnan, Yezd, Zencan ve Kazvin eyaletlerinin "kırmızı bölgeler", Batı Azerbaycan, Elburz, Fars, Loristan, Hürmüzgan, Erdebil, Buşehr, Kirmanşah, Kohgiluye-Buyer Ahmed, Güney Horasan, Merkezi, İlam, Çaharmahal-Bahtiyari, Gülistan ve Huzistan'ın "riskli bölgeler" arasında yer aldığını sözlerine ekledi. İran'da günlük koronavirüs vakaları 31 Ağustos'ta 1642'ye, hayatını kaybedenlerin sayısı da 1 Eylül'de 101 kişiye düşmüştü. Muharrem ayındaki etkinliklerin ardından vakalar ve ölü sayıları yeniden yükselmeye başladı. Sözcü Lari, eylül başında yaptığı açıklamada insanların gidiş gelişlerinin ve hareketliliğinin etkisinin 2 hafta sonra vaka ve yatırılan sayısında ve 4 ila 6 hafta sonra da can kayıplarında etkisini göstermeye başladığını söylemişti. Son Güncelleme: 17 Eylül 2020 Perşembe 13:26
ABD'de bir düğün: 60 davetli, 176 vaka, 7 ölü. ABD'nin Maine eyaletinde yapılan bir düğün yeni bir koronavirüs dalgası yarattı. 176 kişiye koronavirüs bulaştı, 7 kişi hayatını kaybetti.. Ağustos ayında kapalı bir alanda gerçekleşen ve 60 kişinin katıldığı düğün, bölgede koronavirüs vakalarında hızlı bir artışa yol açtı. Halk sağlığı uzmanları, düğünde sosyal mesafeye dikkat edilmediği ve konukların maske takmadığını açıkladı. Düğün sonrası 176 kişiye koronavirüs bulaştı, 7 kişi öldü. Düğüne katılan bir kişini bakım evinde diğer bir kişinin ise hapishanede çalıştığı öğrenildi. Bölgede 50'den fazla kişinin bir aray gelmesi yasak. Son Güncelleme: 17 Eylül 2020 Perşembe 13:13
COVID-19 tespit edilen kişi sayısı 30 milyon 53 bini aştı. Çin'in Hubey eyaletine bağlı Wuhan kentinde ortaya çıkan ve dünyaya yayılan yeni tip koronavirüs (COVID-19) salgınında tespit edilen vaka sayısı, dünya genelinde 30 milyon 53 bini geçti.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 945 bin 376 kişi yaşamını yitirdi. Vaka sayısı dünya genelinde 30 milyon 53 bin 44'e çıkarken, virüs saptanan 21 milyon 815 bin 593 kişi sağlığına kavuştu. Dünyada tedavisi süren 7 milyon 292 bin 75 aktif vaka bulunuyor. En fazla vaka ve ölümün kaydedildiği ABD'de, 6 milyon 828 bin 301 kişide COVID-19 tespit edildi, salgın nedeniyle 201 bin 348 kişi hayatını kaybetti. ABD'ye ek olarak vaka sayıları 250 bini geçen ülkeler şöyle: "Hindistan (5 milyon 118 bin 253), Brezilya (4 milyon 421 bin 686), Rusya (1 milyon 85 bin 281), Peru (744 bin 400), Kolombiya (736 bin 377), Meksika (680 bin 931), Güney Afrika (653 bin 444), İspanya (614 bin 360), Arjantin (589 bin 12), Şili (439 bin 287), İran (410 bin 334), Fransa (404 bin 888), İngiltere (378 bin 219), Bangladeş (342 bin 671), Suudi Arabistan (327 bin 551), Pakistan (303 bin 634), Irak (303 bin 59), Türkiye (296 bin 391), İtalya (291 bin 442), Filipinler (276 bin 289) ve Almanya (266 bin 865). " ABD'nin yanı sıra ölü sayısı 10 bini geçen ülkeler şu şekilde sıralandı: "Brezilya (134 bin 174), Hindistan (83 bin 230), Meksika (71 bin 978), İngiltere (41 bin 684), İtalya (35 bin 645), Peru (31 bin 50), Fransa (31 bin 45), İspanya (30 bin 243), İran (23 bin 632), Kolombiya (23 bin 478), Rusya (19 bin 61), Güney Afrika (15 bin 705), Arjantin (12 bin 116), Şili (12 bin 58 ve Ekvador (10 bin 996). Son Güncelleme: 17 Eylül 2020 Perşembe 11:43
Rusya'da COVID-19 vaka sayısı 1 milyon 85 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 85 bin 281’e, ölü sayısı 19 bin 61’e yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 5 bin 762 kişide daha COVID-19 saptanmasıyla vaka sayısı 1 milyon 85 bin 281’e ulaştı. Ülkede son bir günde ölü sayısı 144 artarak 19 bin 61’e, iyileşen sayısı 5 bin 754 artarak 895 bin 868’e çıktı. Rusya genelinde vaka sayısındaki günlük artış oranı yüzde 0,5’te kalmaya devam ederken, yeni vakaların yüzde 23,5’inde semptom görülmedi. Başkent Moskova’da son 24 saatte vaka sayısı 730 artarak 274 bin 3’e, ölü sayısı 9 artarak 5 bin 25’e çıktı. Rusya İnsan Sağlığı ve Tüketici Haklarını Koruma Servisinden yapılan açıklamada, son 24 saatte 324 bin test yapıldığı ve bugüne kadar yapılan test sayısının 41 milyon 700 bini geçtiği bildirildi. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunlu kılınmıştı. Ülkede 1 Eylül itibarıyla yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 17 Eylül 2020 Perşembe 10:55
ABD'deki aşı çalışmalarına seçim korkusu karıştı. ABD'de aşıların 3'üncü faz testleri devam ediyor. Başkan Trump ekim sonunda dağıtıma hazır olacağını söylüyor. Ancak anketler Amerikalıların yüzde 78'inin seçim baskısıyla aşının aceleye getirilmesinden endişeli olduklarını ortaya koyuyor.. 3 Kasım'daki başkanlık seçimi öncesi aşı da siyasete konu oldu. ABD Başkanı Trump'ın aşı için Ekim sonunu işaret etmesinin siyasi saiklerden kaynaklandığı görüşü hakim. Başkan Yardımcısı Michael Pence Amerikan Gıda ve İlaç Dairesi'nin onayladığı aşıyı gönül rahatlığıyla yaptıracağını söyledi. Demokratik Parti Başkanı Biden ise aşının aceleye getirildiği görüşünde. ABD Başkanı Trump "ışık hızı ötesi operasyon" ismi verilen program kapsamında 500 milyon doz aşı için 10 milyar 900 milyon Dolar değerinde 6 anlaşma yaptı. Zira ABD'nin nüfusu 330 milyon ve herkesin iki doza ihtiyacı olacağı belirtiliyor. Amerikan Sağlık Bakanlığı'na bağlı Hastalıkları Önleme ve Kontrol Merkezi 2021 ortasına kadar halkın çoğuna aşının ulaşamayacağını duyurdu. Merkez 2020 sonunda sınırlı sayıda aşının öncelik sağlık çalışanlarında olmak üzere piyasaya sürüleceğini açıkladı. Son Güncelleme: 17 Eylül 2020 Perşembe 10:52
Hindistan'da son 24 saatte 97 bin 894 yeni vaka. Hindistan Sağlık Bakanlığından yapılan açıklamaya göre, ülkede 1132 kişinin daha yaşamını yitirmesiyle yeni tip koronavirüsten (COVID-19) ölenlerin sayısı 83 bin 198'e yükseldi.. Hindistan'da son 24 saatte 97 bin 894 yeni COVID-19 vakası tespit edildi, toplam vaka sayısı 5 milyon 118 bin 253'e çıktı. Ülkede, şimdiye kadar virüse rastlanan 4 milyon 25 bin 79 kişi iyileşti. COVID-19 verilerinin derlendiği "Worldometer" internet sitesine göre, Hindistan, dünyada en fazla vaka görülen 2'inci ülke konumunda bulunuyor. Brezilya Brezilya Sağlık Bakanlığının verilerine göre, 987 kişinin yaşamını yitirmesiyle ülkedeki virüs kaynaklı ölüm sayısı 134 bin 106'ya, vaka sayısı da 36 bin 820 artarak 4 milyon 419 bin 83'e yükseldi. Ülkede COVID-19 tespit edilenlerden iyileşenlerin sayısı ise 3 milyon 720 bin 312 olarak kayda geçti. Nüfusu 211 milyonu aşan Brezilya, ABD ve Hindistan'ın ardından dünyada en fazla vakanın görüldüğü 3'üncü ülke konumunda bulunuyor. Meksika Meksika Sağlık Bakanlığının verilerine göre, ülkede son 24 saatte COVID-19 kaynaklı can kaybı 300 artarak 71 bin 978'e ulaştı. COVID-19 vaka sayısının da 4 bin 444 artışla 680 bin 931'ye çıktığı ülkede, bugüne kadar COVID-19 tespit edilen 485 bin 24 kişi iyileşti. Meksika'da COVID-19 nedeniyle hayatını kaybedenlerin günlük sayısı ilk kez 27 Mayıs'ta 500'ü aşmıştı. Ülkede ilk vaka 28 Şubat'ta saptanmış, 19 Mart'ta da ilk kez virüs nedeniyle can kaybı kaydedilmişti. Son Güncelleme: 17 Eylül 2020 Perşembe 09:38
Avustralya’da 3 ayın en düşük COVID-19 vaka sayısı. Avustralya’da son 24 saatte 34 kişinin yeni tip koronavirüse (COVID-19) yakalanmasıyla, 24 Haziran’dan bu yana ülkedeki en düşük yeni vaka sayısı ortaya çıkarken, Victoria eyaletinde 8 kişinin daha hayatını kaybetmesiyle, ülkedeki can kaybı 832 oldu.. Victoria Eyalet Başbakanı Daniel Andrews, eyaletin başkenti Melbourne'de düzenlediği basın toplantısında, virüs nedeniyle yaşanan can kayıpları, yeni vaka sayıları ve hafifletilen COVID-19 yasaklarıyla ilgili açıklamada bulundu. Son 24 saatteki test sonuçlarına göre eyalette 28 kişinin virüse yakalandığını ve bu rakamın 24 Haziran’da kaydedilen 29 vakadan bu yana en düşük sayı olduğunu belirten Başbakan Andrews, yaşları 60 ila 90 aralığında değişen 4’ü kadın toplam 8 kişin daha yaşamını yitirdiğini açıkladı. Yeni vaka sayılarının son 3 ayın en düşük seviyesinde çıkmasının virüse karşı verdikleri mücadelenin başarısını gösterdiğini vurgulayan Andrews, eyaletteki sıkı tedbirleri kastederek, "Bu strateji işe yarıyor, bu tedbirler sayıları düşürüyor ve tam da yapmamız gereken şey bu.’’ ifadelerini kullandı. Yeni vakalar düşüşte, can kaybı sürüyor Avustralya’daki yeni vaka sayılarındaki düşüş sürerken geçen salı günü can kaybı yaşanmayan Victoria eyaletinde dün 8 kişinin yaşamını yitirmesinin ardından bugün de 8 kişi daha COVID-19 nedeniyle hayatını kaybetti. Virüsten en fazla ölümün kaydedildiği Victoria’da hayatını kaybedenlerin sayısı 745’e, Avustralya genelindeyse 832’ye çıktı. Son haftalarda can kaybı yaşanmayan ülkenin diğer eyaletinden Yeni Güney Galler'de 52, Tazmanya'da 13, Batı Avustralya'da 9, Queensland'da 6, Güney Avustralya'da 4, Avustralya Başkent Bölgesi'nde 3 kişi hayatını kaybetmişti. Öte yandan Victoria eyaletinde 28, Yeni Güney Galler’de 5 ve Queensland’a 1 kişinin daha COVID-19’a yakalanmasıyla ülkedeki toplam vaka sayısı 26 bin 812’ye çıkarken, 23 bin 721 kişi sağlığına kavuştu. Ülkedeki 1258 aktif vakadan, 16’sı yoğun bakımda, 127 kişinin çeşitli hastanelerdeki tedavisi sürüyor. Avustralya’daki işsizlik oranları düştü Avustralya’da virüsün ilk görüldüğü aylarda yüzde 5,2 olan ve COVID-19 tedbirleri kapsamında kapatılan iş yerleri nedeniyle haziranda yüzde7,5’e yükselen işsizlik rakamlarının ağustosta 6,8’e gerilediği açıklandı. Avustralya İstatistik Kurumu'ndan (ABS) yapılan açıklamaya göre, ağustos ayında 100 binden fazla kişiye iş bulunmasının ardından rakamlarda gerileme yaşandı. Avustralya Başbakanı Scott Morrison ve Hazine Bakanı Josh Frydenberg yıl sonunda ülkedeki işsizlik oranının yüzde 10’a çıkabileceği öngörüsünde bulunmuştu. ABS’nin 2 Eylül’de, Avustralya ekonomisinin haziran çeyreğinde yüzde yedi küçüldüğünü açıklamasının ardından, ülke ekonomisinin 1991’den beri ilk defa resesyona girdiği duyurulmuştu. Yeni Zelanda’da 7 kişi daha virüse yakalandı Yeni Zelanda Sağlık Bakanlığı, son 24 saatte gerçekleşen 8 bin 185 testin sonuçlarına göre, biri çocuk toplam 7 kişiye COVID-19 teşhisi konulduğunu açıkladı. Yeni vakaların otellerde karantinada tutulduğunu duyuran Sağlık Bakanlığı, ülkedeki 77 aktif vakadan, yalnızca 4 kişinin çeşitli hastanelerde tedavi gördüğünü kaydetti. Yeni Zelanda Sağlık Bakanlığının verilerine göre, virüse yakalandığı belirlenen 1809 kişiden, 1707’si sağlığına kavuşurken, 25 kişi hayatını kaybetti. Son Güncelleme: 17 Eylül 2020 Perşembe 09:26
Dünya genelinde COVID-19 vaka sayısı 30 milyonu aştı. Dünya genelinde yeni tip koronavirüs (COVID-19) vaka sayısı 30 milyonu geçti.. COVID-19 verilerinin derlendiği "Worldometer" internet sitesine göre, virüse yakalananların sayısı 30 milyon 36 bin 868'e ulaştı. Vakaların en fazla görüldüğü ABD'de 6 milyon 828 bin 301 kişi COVID-19'a yakalandı. ABD'nin ardından en fazla vaka görülen ilk 10 ülke sırasıyla Hindistan (5 milyon 118 bin 253), Brezilya (4 milyon 421 bin 686), Rusya (1 milyon 79 bin 519), Peru (744 bin 400), Kolombiya (736 bin 377), Meksika (680 bin 931), Güney Afrika (653 bin 444), İspanya ( 614 bin 360), Arjantin (589 bin 12) ve Şili (439 bin 287) oldu. Türkiye'de de vaka sayısı 296 bin 391'e ulaştı. Çin'in Wuhan kentinde ortaya çıkan COVID-19, 200'den fazla ülke ve bölgeye yayıldı. Dünya genelinde COVID-19 salgını nedeniyle 945 bin 92 kişi hayatını kaybetti. COVID-19'a yakalanan 21 milyon 804 bin 30 kişi iyileşti, halen tedavisi süren 7 milyon 287 bin 746 aktif vaka bulunuyor. Son Güncelleme: 17 Eylül 2020 Perşembe 07:54
Pompeo'dan Güney Amerika ülkelerine "Venezuela yönetimine baskı" ziyareti. ABD Dışişleri Bakanı Mike Pompeo, Venezuela Devlet Başkanı Nicolas Maduro hükümetine baskı oluşturmak maksadıyla Güney Amerika'daki 4 ülkeye ziyaret gerçekleştirecek.. ABD Dışişleri Bakanlığı tarafından ziyarete ilişkin yapılan yazılı açıklamada, Pompeo'nun Brezilya, Kolombiya, Suriname ve Guyana'ya giderek bu ülkelerin devlet başkanları ve bölgedeki petrol şirketleriyle görüşme gerçekleştireceği belirtildi. Brezilya'da Venezuela'dan kaçan mültecileri ziyaret etmesi planlanan Pompeo'nun ayrıca Brezilyalı mevkidaşı Ernesto Araujo ile bir araya gelerek Maduro hükümetine karşı iş birliğini arttırma çağrısı yapacağı kaydedildi. Bununla birlikte Pompeo'nun Brezilya ziyaretinin ardından Guyana'ya giderek yeni seçilen Devlet Başkanı Irfaan Ali ve kabinesi ile bir araya geleceği belirtilirken, orada bulunan petrol şirketleriyle de görüşeceği ifade edildi. Açıklamada, "Bu ziyaret ABD'nin demokrasiyi savunmaya, COVID-19 salgını ile sarsılan ekonomilerimizi güçlendirmeye ve bölgesel tehditlere karşı güvenliği güçlendirmek konusundaki kararlılığını göstermektedir." ifadelerine yer verildi. Öte yandan Venezuela'nın bölge ülkelere sadece mülteci göndermediğini ayrıca güvenlik sorunu oluşturduğu savunulan açıklamada, "Uyuşturucuyu yasaklamaya çalışıyoruz ve buna pek çok varlığımızı koyduk ve tüm Karayip ortaklarıyla yakın bir şekilde çalışıyoruz. Bunlar nereden geliyor? Şu anda faaliyetlerin çoğu Venezuela'da merkezlenmiş görünüyor." değerlendirmesinde bulunuldu. Son Güncelleme: 17 Eylül 2020 Perşembe 05:18
Sudan’da sokağa çıkma yasağı 5 ay sonra kaldırıldı. Sudan’da yeni tip koronavirüs (COVID-19) salgınının yayılmasını engellemek amacıyla 5 ay önce getirilen sokağa çıkma yasağı sona erdi.. Sudan Sağlık Yüksek Komisyonu, COVID-19 nedeniyle uygulanan sokağa çıkma yasağının kaldırıldığını ancak sağlıkla ilgili olağanüstühalin sürdüğünü belirtti. Komisyon’dan yapılan yazılı açıklamada, “Salgın tehdidi henüz ortadan kalkmadı. Bu nedenle yetkililerin talimatlarına uyulmalı.” ifadeleri kullanıldı. Sudan’da 18 Nisan'da ülke genelinde sokağa çıkma yasağı getirilmiş, 8 temmuzda ise kademeli olarak normalleşme başlamıştı. Sudan’da COVID-19 nedeniyle şu ana kadar 13 bin 535 vaka tespit edilirken, 836 kişi hayatını kaybetti, 6 bin 759 kişi de iyileşti. Son Güncelleme: 17 Eylül 2020 Perşembe 03:54
İsrail'de 13 kişi COVID-19'dan hayatını kaybetti. İsrail'de yeni tip koronavirüs (COVID-19) nedeniyle 13 kişi hayatını kaybetti, 3 bin 670 yeni vaka tespit edildi.. İsrail Sağlık Bakanlığından yapılan açıklamada, 13 kişinin daha Kovid-19 nedeniyle yaşamını yitirmesiyle toplam ölü sayısının bin 165'e yükseldiği belirtildi. Açıklamaya göre, yeni 3 bin 670 vaka ile ülkede salgına yakalananların sayısı 170 bin 465'e çıktı. Vakalardaki sert yükseliş nedeniyle İsrail'de, 18 Eylül'den itibaren 3 haftalık karantina uygulanmasına karar verilmişti. Karantina boyunca marketler, eczaneler ve fırınların dışındaki işletmelerin yanı sıra okullar da kapalı kalacak, halkın 500 metreden fazla evlerinden uzaklaşması yasaklandı. Son Güncelleme: 17 Eylül 2020 Perşembe 03:29
Trump: COVID-19 aşısı ekim ortası gibi dağıtıma hazır olabilir. ABD Başkanı Donald Trump, COVID-19'a karşı aşının ekim ortasında ülke içinde dağıtıma hazır olacağını duyurdu. Eyaletlere normalleşme çağrısı yapan Trump, virüs önlemlerinin halka virüsün kendisinden daha çok zarar verdiğini söyledi.. Trump, Beyaz Saray'da düzenlediği basın toplantısında gündemi değerlendirdi ve gazetecilerin sorularını yanıtladı. COVID-19'a karşı onay alan bir aşının dağıtılması için yol haritalarını bugün açıkladıklarını anımsatan Trump, "Bu, Amerikan tarihinde en geniş kapsamlı, en hızlı ve en gelişmiş aşı dağıtım programı olacak." diye konuştu. Trump, COVID-19 aşısının güvenli ve etkili dağıtılması için çalıştıklarını belirterek, "Biz bu aşıyı ekim gibi dağıtmaya başlayabiliriz. Aşının güvenli olduğu duyurulur duyurulmaz, biz ekim ortası gibi aşı dağıtımı için hazır olacağız, belki biraz daha geç olabilir ama bizim hazırlığımız tam." ifadesini kullandı. 2020 sonuna kadar 100 milyon doz aşının dağıtılmış olmasını planladıklarını vurgulayan Trump, "Demokrat Başkan Adayı Biden'ı aşı karşıtı teorilerinin tanıtımını yapmayı bırakmaya çağırıyorum, bu durum bizim yaptığımız işin önemini azaltıyor. Demokratlar, bizim ne kadar mükemmel bir konumda olduğumuzu biliyor. Sorumsuzca insanların hayatını tehlikeye atıyorlar. Bunu yapmaya hakları yok." görüşünü paylaştı. Trump, temmuz ortasından bu yana COVID-19 vaka sayısının da düşüşe geçtiğine işaret ederek, salgının başında 2,2 milyon olan ölü tahminin de şu anda 240 bin seviyesinde bulunduğunu belirtti. "CDC Direktörünün kafası karışmış olabilir" Demokratların yönetimindeki eyaletlerde COVID-19 kaynaklı ölümlerin daha fazla olduğunu ifade eden Trump, Michigan, Pennsylvania ve Kuzey Carolina gibi eyaletlere de normalleşme çağrısı yaparak, virüs önlemlerinin halka virüsün kendisinden daha çok zarar verdiğini belirtti. ABD Hastalık Kontrol ve Önleme Merkezi (CDC) Direktörü Robert Redfield'in yaptığı, "Aşı en erken aralık gibi hazır olur" açıklamasına da tepki gösteren Trump, "Bence Redfield bir yanlış yapmış, bu bilgi doğru değil. Bugün ben onu aradım ve bana böyle bir şey söylemedi. Bence Redfield'in kafası karışmış, belki de yanlış bir açıklama yapmış. Ama biz aşıyı bir an önce dağıtmak için hazırız." diye konuştu. Trump, ilaç firması Pfizer'ın da virüs konusunda büyük bir mali risk alarak, milyarlarca dolar harcadığına işaret ederek, bu şirketin deney aşamalarının sonuçlarını yakında yayımlayacağını söyledi. "Seçimlere en büyük tehdit postayla oy" COVID-19 salgını nedeniyle 3 Kasım'daki başkanlık seçimlerinde postayla oy kullanılması tartışmalarına da değinen Trump, "Şu anda insanlara gönderilen milyonlarca oy pusulası seçimle ilgili en büyük problemimiz. Çin ya da Rusya gibi diğer ülkelerin seçime müdahale edebileceğinden bahsediyorlar, ama seçimlerimize yönelik en büyük sorun ve tehdit, postayla oy kullanma." diye konuştu. Trump, daha önceki iki dünya savaşında bile seçmenin sandığa gittiğini vurgulayarak, Demokratlar'ın bu kadar yüksek sayıda postayla oyun kullanılmasının yanlış ve sorunlu olduğu bilmesine rağmen, bu konuda ısrar ettiklerini kaydetti. Demokrat rakibi Biden'ın da "polis karşıtı" bir söylem takındığını savunan Trump, "Biden polisi 'düşman' olarak nitelendirdi. Polis düşman değil, dosttur. Onlar bize yardım ediyor." dedi. Trump, toplantının sonunda Beyaz Saray'da bir çalışanda daha COVID-19 tespit edildiği iddialarını doğruladı ancak bu kişinin kimliği hakkında bilgi vermedi. Son Güncelleme: 17 Eylül 2020 Perşembe 03:14
BM Genel Sekreteri Guterres'ten KKTC açıklaması. Birleşmiş Milletler Genel Sekreteri Guterres, KKTC'deki seçimlerin ardından garantörler ve tarafların katılımıyla siyasi süreci yeniden başlatmayı planladığını açıkladı.. Birleşmiş Milletler (BM) Genel Sekreteri Antonio Guterres, 22 Eylül'de başlayacak BM 75. Genel Kurulu Görüşmeleri öncesi düzenlediği basın toplantısında gündemi değerlendirdi. Kıbrıs sorununa ilişkin açıklamalarda bulunan Guterres, ''Diplomatik girişimlere başlamadan önce Kuzey Kıbrıs'taki seçimleri beklememiz gerektiği konusunda fikir birliği vardı. Seçimler olur olmaz garantörler ve iki tarafın yer aldığı 5 kilit aktörle siyasi süreci yeniden başlatmayı planlıyorum'' dedi. Guterres, taraflara siyasi süreci tehlikeye atacak tek taraflı adımlardan kaçınmaları çağrısı da yaptı. "Virüs en büyük küresel güvenlik tehdidi" Yaklaşık bir milyon kişinin hayatını kaybettiği yeni tip koronavirüs salgınının korkunç bir dönüm noktasına ulaştığına dikkati çeken Guterres, ''Salgın kontrolden çıkmaya devam ediyor ve virüs bugün karşı karşıya olduğumuz en büyük küresel güvenlik tehdidi" dedi. Birçoğunun umutlarını aşıya bağladığını ancak aşının tek başına bu krizi yakın zamanda çözemeyeceğini belirten Guterres, özellikle önümüzdeki 12 ay boyunca virüsün yayılmasını engellemek için yeni ve mevcut araçların büyük ölçüde genişletilmesi gerektiğini ifade etti. Guterres, koronavirüs aşının ise herkes için erişilebilir ve eşit dağıtılması gerektiğini vurguladı. Küresel ateşkes çağrısını da yineleyen Guterres, uluslararası toplumun küresel ateşkesin yıl sonuna kadar gerçeğe dönüşmesi için seferber olması gerektiğini kaydetti. Son Güncelleme: 16 Eylül 2020 Çarşamba 22:52
Beyaz Saray: Sürü bağışıklığı hiçbir zaman stratejimiz olmadı. Beyaz Saray Sözcüsü McEnany, koronavirüs salgınıyla mücadelede "sürü bağışıklığı" stratejisini hiçbir zaman benimsemediklerini açıkladı.. Beyaz Saray Sözcüsü Kayleigh McEnany, düzenlediği basın toplantısında, ABD Başkanı Donald Trump'ın dün gece katıldığı bir programda kullandığı "Virüs aşı olmasa bile gidecek, bir şekilde bir sürü psikolojisi oluşturulacak" sözüne açıklık getirdi. Bir gazetecinin, "İki hafta öncesine kadar sürü bağışıklığı planınız olmadığını söylüyordunuz, Trump fikrini mi değiştirdi?" sorusuna McEnany, "Trump dün gece bir süre içinde toplumların sürü bağışıklığına ulaşabileceğinden bahsediyordu. Aslına bakarsanız, Beyaz Saray'da hiçbir zaman sürü bağışıklığı COVID-19 stratejimiz olmadı. Bizim stratejimiz bir an önce bir aşıya ulaşmak" yanıtını verdi. "Trump, maskelerin düzgün kullanılmaması konusunda endişeli" McEnany, Trump'ın "maske kullanımı sakıncalı olabilir" sözlerine ilişkin olarak da "Başkan burada maskelerin düzgün kullanılmadığında istenmeyen sonuçlar doğurabileceğine vurgu yapıyordu. Bir yüzeye dokunup sonra maskeye dokunursanız yine mikrop bulaştırabilirsiniz. Başkan Trump, maskelerin düzgün kullanılmaması konusunda endişeli" dedi. Sözcü McEnany, toplantının sonunda, dün İsrail ile Birleşik Arap Emirlikleri ve Bahreyn arasında imzalanan anlaşmaların "büyük bir başarı olduğunu" iddia ederek bu konuda soru sormayan gazetecilere tepki gösterdi. Son Güncelleme: 16 Eylül 2020 Çarşamba 22:58
ABD Başkan Yardımcısı Pence: COVID-19 aşısı olmak için tereddüt etmem. ABD Başkan Yardımcısı Mike Pence, "Bir aşı FDA tarafından onaylandığında, ben ve ailem aşı olmak için tereddüt etmeyeceğiz" dedi.. ABD Başkan Yardımcısı Pence, haber sitesi The Hill'e verdiği mülakatta, Sağlık Bakanlığı ve Hastalık Kontrol ve Önleme Merkezinin (CDC), muhtemel bir COVID-19 aşısının dağıtımı için kapsamlı bir plan üzerinde çalıştığını belirterek yaşlıların, ilk müdahale ekiplerinin, sağlık çalışanlarının ve bağışıklığı zayıf kişilerin aşı için öncelikli olacağını kaydetti. Aşının herkese ulaşması için federal yönetimin tüm imkanlarını kullanacaklarının altını çizen Pence, "Bir aşı FDA tarafından onaylandığında ve benim kategorimdeki kişiler aşıya erişebildiğinde, ben ve ailem aşı olmak için tereddüt etmeyeceğiz, buna inanın" dedi. Pence, sağlık uzmanlarının ülkedeki COVID-19 vakalarının sonbahar ve kış aylarında artmasını beklediğini ve sağlık sisteminin grip mevsiminin de gelmesiyle zorluk yaşayabileceği uyarılarını anımsatarak, halka grip aşısı olma çağrısı yaptı. Aşının güvenilirliği sorgulanıyor ABD Başkanı Donald Trump son dönemde yaptığı açıklamalarda, ekim ayı bitmeden bir COVID-19 aşısının dağıtım için hazır olabileceğini ifade etmişti. Öte yandan Demokratlar ve Demokratların Başkan Adayı Joe Biden, Trump'ın 3 Kasım seçimlerinden önce aşıyı hazır etmek için acele ettiğini ve bu aşının güvenli olmayabileceğini dile getirmişti. Ülkede yapılan anketlerde katılımcıların yaklaşık üçte biri hızlı bir şekilde piyasaya sürülen COVID-19 aşısına güvenmeyeceğini söylemişti. FDA Başkanı Stephen Hahn, uygun bulunması durumunda mümkün olan en kısa sürede bir aşıyı onaylamak istediklerini ancak siyasetin kararlarını etkilemeyeceğini vurgulamıştı. Son Güncelleme: 16 Eylül 2020 Çarşamba 22:24
İngiltere Başbakanı Johnson: İkinci bir karantina felaket olur. İngiltere Başbakanı Boris Johnson, koronavirüs salgınıyla mücadelede ikinci bir ulusal çapta karantinanın ülke için mali açıdan felaket olacağını söyledi.. İngiltere Başbakanı Boris Johnson, ikinci bir ulusal çapta karantina istemediğini açıkladı. Bunun tamamen yanlış olacağını düşündüğünü söyleyen Johnson, "Önlemek için elimizden gelen her şeyi yapacağız. Mali sonuçları bakımından da felaketten başka bir şey getireceğinden şüpheliyim" dedi. Son 24 saatte 3 bin 991 kişinin testi pozitif çıktı Ülkede Sağlık Bakanlığının açıklamasına göre, son 24 saatte 3 bin 991 kişinin COVID-19 testi pozitif çıktı, toplam vaka sayısı 378 bin 219'a yükseldi. Hayatını kaybedenlerin sayısı ise 20 artarak 41 bin 684 oldu. Avrupa'da COVID-19'dan en çok ölümün görüldüğü İngiltere'de vaka sayısı ağustos ayından itibaren yükselişe geçmişti. Ülkede artan vakalar karşısında 14 Eylül'den itibaren 6'dan fazla kişinin bir araya gelmesi yasaklanmıştı. Son Güncelleme: 16 Eylül 2020 Çarşamba 19:30
Hollanda'da 2 yıl önce kaybolan kedi Belçika'da ortaya çıktı. Hollanda'da 2 yıl önce kaybolan kedi Belçika'da bulundu.. Yerel basına göre, Hollanda'nın Rotterdam şehri yakınlarında yaşayan bir kişinin kedisi Mayıs 2018'de kayboldu. Dişi kedi, geçen hafta sonu Rotterdam'a yaklaşık 90 kilometre mesafede Belçika'nın Turnhout şehrinde ortaya çıktı. PZT adlı hayvansever grup tarafından barınağa yerleştirilen kedinin sağlık kontrolleri sırasında bir çipe ulaşıldı. Çipte yapılan incelemede kedi sahibinin adresi ve telefon numarası belirlendi. Kedinin sahibinin kayıtlı adresten taşındığı ve telefon numarasının kullanım dışı olduğu ortaya çıktı. Belçika'daki hayvanseverler kediyi sahibiyle buluşturmak için sosyal medya kampanyası başlattı. Çeşitli Avrupa ülkelerinde kedilerin kayıt altına alınması ve çip takılarak takip edilmesi zorunlu hale getirilmişti. Son Güncelleme: 16 Eylül 2020 Çarşamba 17:32
ABD'de son 24 saatte 38 bin 829 yeni vaka. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 1132 artarak 200 bin 280'e yükseldi.. ABD, COVID-19 salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 38 bin 829 artışla 6 milyon 789 bin 877'ye ulaştı. Virüs nedeniyle yaşamını yitirenlerin sayısı ise 1132 artarak 200 bin 280'e çıktı. Ülkede iyileşenlerin sayısı 4 milyon 69 bini geçerken, yapılan test sayısı ise 93 milyon 652 bini aştı. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 5 milyon 41 bin 681 vakayla Hindistan, 4 milyon 384 bin 299 vakayla Brezilya izliyor. ABD genelinde ise 768 bin 601 vakayla California salgından en fazla etkilenen eyalet konumunda bulunuyor. Bu eyaleti 704 bin 813 vakayla Texas ve 668 bin 846 vakayla Florida takip ediyor. Ölü sayısında ise New York eyaleti 33 bin 141 can kaybıyla ilk sırada yer alıyor. Son Güncelleme: 16 Eylül 2020 Çarşamba 17:20
Esed rejiminin COVID-19 vaka ve ölümlerini gizlediği iddia edildi. İngiltere merkezli bir sağlık araştırmaları kuruluşu, Suriye'nin başkenti Şam'daki yeni tip koronavirüs (COVID-19) vakalarının yüzde 98,75'inin sayılmadığını iddia etti.. İngiltere'nin önde gelen eğitim kuruluşu Imperial College London'a bağlı Küresel Bulaşıcı Hastalıklar Analiz Merkezi, Esed rejiminin kontrolü altındaki Şam'da COVID-19 vakalarına dair yeni bir araştırma yayımladı. Araştırmaya göre, Esed rejimi başkent Şam'daki yeni tip koronavirüs vakalarının yalnızca yüzde 1,25'ini resmi olarak açıklıyor. Buna göre, Esed rejimi 80 vakadan yalnızca 1'ini değerlendirmeye alıyor. Yapılan araştırmada, eylül ayının başlangıcından bu yana Şam'da COVID-19 nedeniyle 4 bin 340 ölümün gerçekleşmiş olabileceği bildirildi. Raporda, başkent dışındaki bölgelerde de yeni tip koronavirüse bağlı vaka ve ölümlerin, açıklanan rakamların çok daha üzerinde olabileceğine dikkat çekildi. Söz konusu araştırmanın, Şam'da ismini vermek istemeyen hastane çalışanı ve doktorların paylaştığı raporlar, temmuz ve ağustos ayları arasında ölümlerin arttığına dair bölgedeki insanların paylaştığı vefat belgeleri ve hastanelerin salgın süresi boyunca doluluk oranlarının istatistiklerine dayanarak yapıldığı belirtiliyor. Esed rejimi salgının başlangıcından bu yana kontrol ettiği bölgelerdeki toplam vaka sayısını 3 bin 614, toplam vefat sayısını ise 160 olarak açıklamıştı. Son Güncelleme: 16 Eylül 2020 Çarşamba 16:30
İran'da yolcu uçağı zorunlu iniş yaptı. İran'da Tahran-Kirmanşah seferini yapmak üzere havalanan Meraj Hava Yolları'na ait yolcu uçağı, teknik arıza nedeniyle zorunlu iniş yaptı.. Tasnim Haber Ajansı'na göre, Kirmanşah'a gitmek üzere başkent Tahran'dan hareket eden yolcu uçağının kalkışından bir süre sonra hidrolik sistemlerinde teknik arıza meydana geldi. Meraj Hava Yollarına ait "Airbus 320" tipi yolcu uçağı, söz konusu arıza nedeniyle Mehrabad Havalimanı'na zorunlu iniş yaptı. Uçaktaki yolcuların sağlık durumunun iyi olduğu belirtildi. Son Güncelleme: 16 Eylül 2020 Çarşamba 15:33
Koronavirüs aşısı denemelerinde hafif ve orta dereceli yan etkilere rastlandı. Amerikan ilaç şirketi Pfizer, yeni tip koronavirüse karşı bağışıklık sağlamak üzere Alman biyoteknoloji firması BioNTech ile geliştirdiği aşı adayının insanlar üzerindeki testlerinde hafif ve orta dereceli yan etkilere rastlandığını bildirdi.. "Clinical Trials Arena" internet sitesinde yer alan habere göre, şirket, ortaklarıyla yaptığı konferans görüşmesinde, "BNT162b2" adlı aşı adayının ABD'de yürütülen üçüncü aşama klinik denemelerinde "deneklerde hafif ve orta dereceli bazı yan etkilere rastlandığını" açıkladı. Şirket, aşı uygulanan deneklerin birçoğunda yorgunluk, baş ağrısı, üşüme ve kas ağrıları görüldüğü, bazılarında ateş ve sınırlı sayıdaki denekte yüksek ateş tespit edildiği kaydetti. Şirketin Aşı Araştırma ve Geliştirme Bölümü yöneticisi Kathrin Jansen, Bağımsız Veri İzleme Komitesinin söz konusu bulguların güvenlik açısından risk oluşturacağını düşünmesi halinde denemeyi durdurabileceğini ancak şu ana kadar bu yönde bir karar almadığını ifade etti. Klinik denemede katılımcıların kimlikleri kapalı olduğundan, yan etkilerin aşının uygulandığı deney grubunda mı yoksa "placebo" adı verilen sahte formül dozlarının uygulandığı kontrol grubunda mı ortaya çıktığı bilinmiyor. Testleri denetleyen Bağımsız İzleme Komitesinin bu bilgilere erişimi bulunuyor. Aşı adayının ABD'de yürütülen üçüncü aşama klinik denemeye şu ana kadar 12 binden fazla deneğe iki doz aşı uygulandı. Şirket bir süre önce başta 30 bin kişinin katılması planlanan denemenin katılımcı sayısını 44 bine çıkarmak için ABD Gıda ve İlaç İdaresine (FDA) başvuruda bulunmuştu. Pfizer Üst Yöneticisi Albert Bourla, önceki gün yaptığı açıklamada, aşının etkinliğine dair kesin sonuçları ekim sonuna kadar almayı beklediklerini, tescil, imalat ve dağıtım süreçleri için hazırlıklara başladıklarını bildirmişti. Almanya'da Türk bilim insanı Prof. Dr. Uğur Şahin'in kurucu ortağı olduğu biyoteknoloji firması BioNTech öncülüğünde geliştirilen aşı adayının üretim lisansı ABD'de Pfizer, Çin'de Fosun Pharma şirketleri tarafından satın alınmıştı. AstraZeneca aşı adayının testlerini geçici olarak durdurmuştu Öte yandan İngiliz-İsveç ilaç şirketi AstraZeneca, Oxford Üniversitesi ile geliştirdiği "AZD1222" adlı Kovid-19 aşı adayının üçüncü aşamadaki testleri, İngiltere'de bir katılımcıda "açıklanamayan bir hastalığın" ortaya çıkması nedeniyle 9 Eylül'de geçici olarak durdurulmuş, 12 Eylül'de testlerin yeniden başlamasına karar verilmişti. Klinik denemeler 3 aşamada yapılıyor Bir aşının yaygın olarak kullanılabilmesi için 3 aşamada insanlar üzerinde test edilmesi gerekiyor. Klinik denemelerin ilk aşamasında, az sayıdaki gönüllü sağlıklı denek üzerinde aşının güvenli olup olmadığı ve olası yan etkileri araştırılıyor. İkinci aşamada, güvenilirliği doğrulanan aşının etkinliği 100'den fazla denek üzerinde test ediliyor. Üçüncü ve son aşamada ise aynı işlem, binlerce denekle tekrarlanıyor. Tüm bu süreç, aylar ve hatta yıllar alabiliyor. 35 aşı adayı, klinik deneme aşamasında Dünya Sağlık Örgütü (DSÖ) verilerine göre, 9 Eylül itibarıyla dünya genelinde COVID-19'a karşı 35 aşı adayı klinik deneme, 145 aşı adayı ise klinik öncesi değerlendirme aşamasında bulunuyor. Çin'de ortaya çıkan COVID-19, 200'den fazla ülke ve bölgeye yayılarak salgına dönüştü. Dünya genelinde vaka sayısı 29,7 milyonu aşarken, 939 binden fazla kişi hayatını kaybetti. Son Güncelleme: 16 Eylül 2020 Çarşamba 14:00
BAE ve Bahreyn’in barıştığı Netanyahu döneminde 3 bin 500’e yakın Filistinli katledildi. İsrail'de yedi kez başbakan olan ve halen bu görevi yürüten Binyamin Netanyahu döneminde Gazze Şeridi'ne 2 kez büyük çapta saldırı düzenlendi.. Birleşik Arap Emirlikleri (BAE) ve Bahreyn’in ilişkileri normalleştirme anlaşması imzaladığı Binyamin Netanyahu’nun başbakanlığı döneminde aralarında çok sayıda kadın ve çocuğun da olduğu 3 bin 500’e yakın Filistinli, İsrail güçlerinin saldırılarında şehit edildi, binlercesi yaralandı. İsrail'in Filistin'e karşı uyguladığı baskı ve ihlallerin baş mimarlarından biri olarak gösterilen ve aşırı sağ görüşleriyle öne çıkan Netanyahu, İsrail ordusu tarafından abluka altındaki Gazze Şeridi'ne düzenlenen 2 kanlı saldırı sırasında başbakanlık görevini yürüttü. Filistinliler açısından kabusa dönen ve hâlâ devam eden Netanyahu yönetimi oldukça kanlı geçti. İsrailli insan hakları kuruluşu B'Tselem'in verilerine göre, Netanyahu'nun aralıksız olarak başbakanlık görevini yürüttüğü 2009'dan bu yana işgal altındaki Batı Şeria ile abluka altındaki Gazze'de 3 bin 500’e yakın Filistinli İsrail güçlerinin saldırılarında şehit oldu. İsrail saldırılarında yaşamını yitiren Filistinlilerden 799’u çocuk, 342’si de kadın. İki kez Gazze'ye büyük çaplı saldırı emri verdi Netanyahu dönemindeki İsrail saldırılarında en ağır bedeli Gazze Şeridi ödedi. Yedi kez başbakanlık koltuğuna oturan Netanyahu, Gazze Şeridi'ne yönelik 2012'deki "Bulut Sütunu Operasyonu" ve 2014'teki "Koruyucu Hat Operasyonu" isimli saldırıların emrini veren kişi oldu. Can kaybının yanı sıra Gazze'de büyük yıkımlara yol açan bu iki saldırı, son yıllarda İsrail'in Filistinlilere yönelik katliamlarında ön sıralarda yer alıyor. B'Tselem’in verilerine göre, İsrail'in 2012'de Gazze'ye düzenlediği saldırılarda 167 Filistinli yaşamını yitirdi. 2014 en kanlı yıllardan biri oldu Netanyahu'nun başbakanlığında İsrail'in 8 Temmuz'da Gazze'ye başlattığı saldırılar nedeniyle 2014, Filistin tarihindeki en kanlı yıllardan biri oldu Birleşmiş Milletler (BM) raporuna göre, İsrail ordusu 50 gün boyunca 6 bin hava saldırısının yanı sıra 50 bine yakın tank ve top atışıyla Gazze'yi vurdu. İsrail'in saldırılarında 551’i çocuk, 299’u kadın olmak üzere 2 bin 251 Filistinli şehit oldu, 11 binden fazla kişi de yaralandı, 1500’den fazla çocuk da yetim kaldı. Filistin makamları, özellikle hava saldırıları nedeniyle harabeye dönen şehirde 28 bin 366 evin zarar gördüğünü, bunlardan 3 bin 329'unun tamamen, 23 bin 445'inin kısmen yıkıldığını kaydetti. Saldırılar nedeniyle altyapısı ağır hasar alan Gazze'de 65 bin Filistinli evsiz kaldı. Dünyanın gözü önünde katliam Gazze'ye düzenlenen en kanlı saldırılar arasında gösterilen 2012 ve 2014 saldırılarının emrini veren Netanyahu başbakanlığında İsrail güçleri 2018’de bölgede yeni bir katliama imza attı. Gazze sınırında 30 Mart 2018’de başlayan ve aylarca süren "Büyük Dönüş Yürüyüşü" adı altında barışçıl gösterilerde, İsrail askerleri, Filistinlilere karşı gerçek mermi de dahil olmak üzere aşırı güç kullanımından geri durmadı. Netanyahu yönetimi, Gazze Şeridi'ne 2006'dan bu yana kara, hava ve denizden uygulanan ablukanın kaldırılması ile topraklarından zorla sürülen Filistinli mültecilere geri dönüş hakkı verilmesi talebiyle sınırda düzenlenen barışçıl gösterilere dahi tahammül edemedi. Yerel televizyonların canlı yayınlarla takip ettiği gösterilerde İsrail askerleri dünyanın gözü önünde Filistinlileri katletti. Gazze'deki insan hakları örgütlerinden El Mezan’ın verilerine göre, gösterilerde 215 Filistinli İsrail askerleri tarafından şehit edilirken, binlerce Filistinli de yaralandı. İsrail'in Gazze sınırındaki saldırılarında hayatını kaybedenlerin arasında 47 çocuk, 2 kadın, 4 sağlık çalışanı, 2 gazeteci ve 9 engelli de yer alıyor. Doğu Kudüs'te Filistinlilere ait evlerin yıkımı arttı Netanyahu döneminde katliamların yanı sıra Filistinliler üzerindeki baskı da giderek arttı. Özellikle işgal altındaki Doğu Kudüs'te İsrail yönetimi Filistinlilerin ev yapması için imar izni vermezken, bazı evleri de izinsiz inşa edildiği iddiasıyla yıkmaya devam ediyor. B’Tselem’in raporuna göre, İsrail bu yıl Doğu Kudüs'te Filistinlilere ait 30 evi "ruhsatsız" olduğu gerekçesiyle yıkarken, 59 ailede İsrail’in yıkım kararı nedeniyle yuvalarını kendi elleriyle yerle bir etmek zorunda kaldı. Bu yıkımlar nedeniyle 141’i çocuk olmak üzere 278 çocuk evsiz kaldı. Filistinlilerin evlerini yıktıkları yetmezmiş gibi İsrail yönetimi yıkım masraflarını da söz konusu evlerin sahiplerinden alıyor. Bu nedenle çoğu Filistinli aile, yıkım masrafı ödememek için yuvalarını kendileri yıkmak zorunda kalıyor. Rapora göre, 2010'da Doğu Kudüs'te Filistinlilere ait 23 ev yıkılmıştı. Bu da son yıllarda Doğu Kudüs'teki yıkımlarda yaşanan artışı gözler önüne seriyor. Son Güncelleme: 16 Eylül 2020 Çarşamba 13:35
İran'da son 24 saatte 179 kişi COVID-19'dan hayatını kaybetti. İran'da yeni tip koronavirüs (COVID-19) kaynaklı hayatını kaybedenlerin sayısı son 24 saatte 179 artarak 23 bin 632'ye yükseldi.. Sağlık Bakanlığı Sözcüsü Sima Sadat Lari, yaptığı açıklamada COVID-19 salgını nedeniyle son 24 saatte 179 kişinin daha hayatını kaybettiğini ve 2 bin 981 yeni vaka tespit edildiğini belirtti. Lari, böylece virüs kaynaklı toplam can kaybının 23 bin 632'ye, vaka sayısının da 410 bin 334'e çıktığını aktardı. Virüse yakalanan hastalardan 3 bin 827'sinin durumunun ağır olduğunu söyleyen Lari, şu ana kadar iyileşenlerin sayısının da 352 bin 19'a ulaştığı bilgisini verdi. Lari, ülkede toplam 3 milyon 641 bin 581 kişiye test yapıldığını aktardı. Sözcü Lari, Tahran, Mazenderan, Gilan, Kum, İsfahan, Rezevi Horasanı, Doğu Azerbaycan, Kirman, Kuzey Horasan, Simnan, Yezd, Zencan ve Kazvin eyaletlerinin "kırmızı bölgeler", Batı Azerbaycan, Elburz, Fars, Loristan, Hürmüzgan, Erdebil, Buşehr, Kirmanşah, Kohgiluye-Buyer Ahmed, Güney Horasan, Merkezi, İlam, Çaharmahal-Bahtiyari, Gülistan ve Huzistan'ın "riskli bölgeler" arasında yer aldığını sözlerine ekledi. İran'da günlük koronavirüs vakaları 31 Ağustos'ta bin 642'ye, hayatını kaybedenlerin sayısı da 1 Eylül'de 101 kişiye düşmüştü. Muharrem etkinliklerinin ardından vakalar ve ölü sayıları yeniden yükselmeye başladı. Sözcü Lari, eylül başında yaptığı açıklamada insanların gidiş gelişlerinin ve hareketliliğinin etkisinin 2 hafta sonra vaka ve yatırılan sayısında ve 4 ila 6 hafta sonra da can kayıplarında etkisini göstermeye başladığını söylemişti. Son Güncelleme: 16 Eylül 2020 Çarşamba 13:25
COVID-19 tespit edilen kişi sayısı 30 milyona yaklaştı. Çin'in Hubey eyaletine bağlı Wuhan kentinde ortaya çıkan ve dünyaya yayılan yeni tip koronavirüs (COVID-19) salgınında tespit edilen vaka sayısı, dünya genelinde 29 milyon 753 bini geçti.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 939 bin 674 kişi yaşamını yitirdi. Vaka sayısı dünya genelinde 29 milyon 753 bin 123'e çıkarken, virüs saptanan 21 milyon 557 bin 137 kişi sağlığına kavuştu. Dünyada tedavisi süren 7 milyon 256 bin 137 aktif vaka bulunuyor. En fazla vaka ve ölümün kaydedildiği ABD'de, 6 milyon 788 bin 147 kişide Kovid-19 tespit edildi, salgın nedeniyle 200 bin 197 kişi hayatını kaybetti. ABD'ye ek olarak vaka sayıları 250 bini geçen ülkeler şöyle: "Hindistan (5 milyon 25 bin 43), Brezilya (4 milyon 384 bin 299), Rusya (1 milyon 79 bin 519), Peru (738 bin 20), Kolombiya (728 bin 590), Meksika (676 bin 487), Güney Afrika (651 bin 521), İspanya (603 bin 167), Arjantin (577 bin 338), Şili (437 bin 983), İran (407 bin 353), Fransa (395 bin 104), İngiltere (374 bin 228), Bangladeş (341 bin 56), Suudi Arabistan (326 bin 930), Pakistan (303 bin 89), Irak (298 bin 702), Türkiye (294 bin 620), İtalya (289 bin 990), Filipinler (272 bin 934) ve Almanya (264 bin 844). " ABD'nin haricinde ölü sayısı 10 bini geçen ülkeler ise şu şekilde sıralandı: "Brezilya (133 bin 207), Hindistan (82 bin 124), Meksika (71 bin 678), İngiltere (41 bin 664), İtalya (35 bin 633), Fransa (30 bin 999), Peru (30 bin 927), İspanya (30 bin 4), İran (23 bin 453), Kolombiya (23 bin 288), Rusya (18 bin 917), Güney Afrika (15 bin 641), Şili (12 bin 40), Arjantin (11 bin 852) ve Ekvador (10 bin 963). Son Güncelleme: 16 Eylül 2020 Çarşamba 12:35
İran'da COVID-19'a yakalanan çocuk sayısı artıyor. İran'ın yeni tip koronavirüsle (COVID-19) mücadelesi günden güne ağırlaşırken salgına yakalanan çocuk sayısında da artış yaşanıyor.. İran'da ağustos ayının sonlarına doğru düşüşe geçen COVID-19 vakaları, Aşure Günü törenlerinin ardından yeniden yükselişe geçti. Ülke genelinde 31 Ağustos'ta 642 olarak açıklanan günlük vakalar dün 1000'in üzerinde artışla 2 bin 705 olarak kaydedildi. Hayatını kaybedenlerin sayısı da 1 Eylül'de 101 kişiye düşerken 14 Eylül'de 156 dün de 140 oldu. Tahran'da Kovid-19'a yakalanan çocuklar için pandemi bölümü Sağlık Bakanlığı Sözcüsü Sima Sadat Lari, insanların gidiş gelişlerinin ve hareketliliğinin etkisinin 2 hafta sonra vaka ve yatırılan sayısında ve 4 ila 6 hafta sonra da can kayıplarında etkisini göstermeye başladığını dile getirdi. Sağlık Bakanlığı verilerine göre İran'da koronavirüs salgının görülmediği hiçbir bölge yok. Ülkenin 31 eyaletinden 28'i "kırmızı" ve "riskli" bölgeler olarak ilan edildi. Vakaların yeniden yükselişe geçmesinin ardından her yıl binlerce İranlının katıldığı Erbain Yürüyüşü merasimi iptal edildi. Kovid-19 salgını bütün dünyada olduğu gibi İran'da da etkisini artırmaya devam ederken Tahran yönetimi, ilkokul, ortaokul ve liseleri yüz yüze eğitime açtı. Hükümetin bu adımına bazı siyasiler ve sağlık yetkilileri itiraz ederken, Cumhurbaşkanı Hasan Ruhani, derslere katılımda zorunluluk şartı aramayacaklarını ve çocukların evden uzaktan eğitim için hazırlanan programları takip edebileceğini açıkladı. İran'da okulların açılmasının çocukların sağlığını tehlikeye atıp atmadığıyla ilgili tartışmalar sürerken AA ekibi Tahran'daki Ali Asgar Çocuk Hastanesi Kovid-19 bölümünü ve burada tedavi gören koronavirüs hastası çocukları görüntüledi. "Sonbaharda grip salgını ve COVID-19 salgını aynı zamana denk gelecektir" Hastanenin COVID-19'a yakalanan çocuk hastalar bölümü başhemşiresi Süreyya Şucai AA muhabirine yaptığı açıklamada ağustostan bu yana pandemi bölümüne yatırılan hasta sayısında artış olduğunu söyledi. Çocuklara yapılan testlerde pozitif oranın yükseldiğini ve 6 testten 3'ünün pozitif çıktığını aktaran Şucai, "Sonbaharda grip salgını ve Kovid-19 salgını aynı zamana denk gelecektir. Bu durumda tehlike daha da artacaktır. O yüzden ciddi tedbirlerin alınması gerekiyor. Şimdiye kadar Kovid-19 hastası çocuklara iyi bakabildik ve bu konuda herhangi bir sorunumuz yok fakat grip salgını da etkili olursa bizi zor günler bekliyor demektir." şeklinde konuştu. Ailelerden çocuklarını korumalarını ve sağlık kurallarına riayet ederek kendilerine yardımcı olmalarını isteyen Şucai, tedaviyle ilgili olarak da şunları söyledi: "Koronavirüs hastalığı çocuklarda büyüklere göre daha hafif oluyor. Kovid-19'un çocuklardaki belirtisi daha çok ateş oluyor. Öksürük ve hapşırık gibi belirtiler büyüklere oranlara daha az." "Okullar kapalı kalmaya devam etmelidir" Sağlık Bakanlığının çocukların salgına yakalanmaması için tedbir aldığını ve okulları tatil ettiğini hatırlatan Şucai, "Çocukların birbirinden ayrı kalması gerekmektedir. Okullar kapalı kalmaya devam etmelidir." dedi. Şucai, COVID-19'un tespit edilmesi için çocuklara ve büyüklere uygulanan testler aynı olduğunu ve farklı bir uygulamanın olmadığını sözlerine ekledi. İran Sağlık Bakanlığı tarafından yapılan açıklamada, ülkede yeni tip koronavirüs nedeniyle hayatını kaybedenlerin yaş ortalamasının 67, hastalığa yakalananların yaş ortalamasının da 54 olduğu açıklanmıştı. Son Güncelleme: 16 Eylül 2020 Çarşamba 11:50
AB ve İngiltere müzakereleri tıkanma noktasında. Avrupa Birliği (AB) ve İngiltere arasında ticaret ve gelecekteki ilişkileri şekillendirecek anlaşmaya ilişkin müzakerelerde ilerleme sağlanamaması ve Londra'nın Brexit ayrılık anlaşmasını ihlal etmeye yönelik girişimi ilişkilerde tıkanmaya neden oldu. AB'den 31 Ocak'ta ayrılan İngiltere ile gelecekteki ilişkileri belirleyecek ticaret anlaşmasına ilişkin müzakerelerde zamanın daralmasına rağmen Londra ve Brüksel arasında henüz somut bir uzlaşı olmaması taraflar arası gerilimi yükseltti. İngiltere'nin geçen sene imzalanan ayrılık anlaşmasını ihlal edecek bir yasal düzenlemeyi parlamentoya sunmasıyla da zaten gergin seyreden müzakereler çıkmaza girdi. Tartışmalı yasa tasarısı İngiliz hükümeti, geçen hafta parlamentoya sunduğu İç Piyasalar yasa tasarısı ile AB ile daha önce uzlaştığı Brexit ayrılık anlaşmasını "tek taraflı" olarak değiştirme yoluna gitti. Birleşik Krallık'ı oluşturan İngiltere, Galler, İskoçya ve Kuzey İrlanda arasındaki serbest ticaretin aksamadan sürdürülmesini öngören tasarı, İngiliz bakanlara Kuzey İrlanda ve Birleşik Krallık'ın geri kalanı arasındaki ticaret konusunda daha fazla yetki veriyor. Geçen sene varılan Brexit ayrılık anlaşmasına göre, İngiltere AB'den ayrılsa da Kuzey İrlanda AB'yle gümrük birliği içinde kalmayı sürdürecek. İki taraf arasında bir ticaret anlaşmasına varılamaması durumunda, AB, Kuzey İrlanda ve Birleşik Krallık'ın geri kalanı arasındaki ticarete engel olabilecek. AB tepkili AB tarafı, İngiltere'ye Kuzey İrlanda ile ticaret konusunda daha fazla yetki veren ve firmalara daha fazla kamu desteği verme imkanı da sağlayan söz konusu tasarıya sert tepki gösterdi. AB, bu girişimi, imzalanmış, onaylanmış ve yürürlükte olan Brexit ayrılık anlaşmasının ve İrlanda protokolünün "ihlali" olarak gördü. Brexit ayrılık anlaşmasına uyumun "yasal yükümlülük" olduğuna dikkati çeken AB, İngiltere'nin son girişimiyle uluslararası hukuku ihlal ettiğini ve geri adım atılmazsa konuyu mahkemeye taşıyacağını bildirdi. Brüksel, anlaşmaların Londra tarafından tek taraflı biçimde ihlalinin gelecekteki ilişkilere yönelik devam eden müzakereleri de riske soktuğunu, bu durumun Kuzey İrlanda'daki barışı tehlikeye attığını savundu. İngiltere'nin Brexit ayrılık anlaşmasını ihlal eden girişimi AB ile sürdürdüğü ticaret anlaşması sürecini daha da çözümsüz bir hale soktu. Ticaret anlaşması AB'den 31 Ocak'ta siyasi olarak ayrılmış olan İngiltere, 1 Ocak 2021'de Birlikten ekonomik ve ticari olarak da kopmuş olacak. İngiltere, yıl sonuna kadar devam eden ve "geçiş süreci" olarak adlandırılan süre zarfında ise AB ile ticaret anlaşması yapmaya çalışıyor. İngiltere bu süreçte AB kurallarına bağlı kalmayı sürdürürken, tarafların, 2020 bitiminden önce bir anlaşma sağlaması için müzakerelerin ekim ayı sonuna kadar tamamlanması ve ardından bunun resmi onay sürecine geçilmesi gerekiyor. AB tarafının müzakerelerin geniş kapsamı ve zorluğu nedeniyle geçiş sürecini uzatma teklifine ise Londra yanaşmıyor. AB ve İngiltere arasındaki gelecekteki ilişkileri belirleyecek anlaşma müzakereleri yeni tip koronavirüse (Kovid-19) rağmen aylardır kesintisiz devam ediyor. Müzakerelerin 9. turu Bu hafta Brüksel'de 9'uncu turu başlayan müzakerelerde taraflar, mal ve hizmet ticareti, yatırım, adil rekabet, ulaşım, enerji, nükleer iş birliği, balıkçılık, sosyal güvenlik, ortak programlar ve yasal iş birliği gibi çeşitli başlıkları görüşüyor. Bir anlaşma sağlanabilmesi için bütün konularda uzlaşılması gereken müzakerelerde özellikle ticaret, adil rekabet, balıkçılık ve uzlaşmazlıkların giderilmesi gibi temel alanlarda görüşmeler tıkanmış durumda bulunuyor. Adil ticaret AB, eşit şartlar altında, açık ve adil bir rekabet ortamı sağlanmadan ekonomik ortaklık veya ticaret anlaşması yapılamayacağını savunuyor. İngiliz ekonomisinin görece büyük boyutu ve AB'ye coğrafi yakınlığı nedeniyle Brüksel, ticaretin ortak kurallar çerçevesinde yapılmasını istiyor. AB, sosyal haklar, çevre, vergi, kamu desteklemeleri, tüketici hakları gibi alanlarda İngiltere'nin AB mevzuatına uyumlu biçimde davranmasını talep ediyor. Brüksel, İngiltere ile gümrük vergisi ve kota sınırlaması olmadan ticaretin sadece benzer rekabet koşullarına sürdürülebileceği görüşünü taşıyor. AB tarafı İngiltere'nin söz konusu uygulamalardaki farklılıkları kullanarak kendisine avantaj sağlayabileceğini ve çeşitli desteklemelerle Avrupa'daki rakiplerini geride bırakabileceğini düşünüyor. İngiltere ise ticari konularda ve kamu desteklemelerinde kararları AB'den bağımsız biçimde alabilmek istiyor. Balıkçılık tartışması AB ile İngiltere arasındaki uzlaşmazlıklarda öne çıkan bir başka konuyu ise balıkçılık oluşturuyor. AB üyesi ülkeler, birbirlerinin münhasır ekonomik bölgelerinde serbestçe balık avlayabiliyor. Balıkçılık, İngiltere'nin AB ile ilişkilerinde her zaman sıkıntılı bir konu olarak öne çıkıyor. Londra, balıkçılık haklarının kazanılmasını AB'ye karşı sembolik bir zafer olarak görüyor. AB tarafı ise özellikle Fransız balıkçıların baskısıyla bu alanda bir anlaşmayı yapılacak ticaret anlaşmasının "ön koşulu" olarak dayatıyor. Yıllık 1 milyar avronun altında bir mali karşılığı olan balıkçılık konusunda uzlaşı sağlamak konunun İngiltere'de egemenlik hakkı olarak algılandığı için kolay olmuyor. AB balıkçılık kotaları, ülkelerin uzun yıllara dayalı balık avlama miktarına göre belirlenirken, İngiltere mevcut kotaların kendisi aleyhinde düşük miktarda belirlendiği görüşünü de savunuyor. Londra, AB'den çıkışla bu kotalarını yükseltmeyi hedefliyor. Mevcut durumda İngiltere'de kotaların yaklaşık yarısının diğer ülkelerin avcıları tarafından kullanılması ise durumu daha da karmaşık bir hale sokuyor. Brüksel, Avrupalı balıkçıların mevcut durumlarını muhafaza etmelerini ve İngiltere sularında avlanmayı kademeli biçimde yavaşça azaltmayı istiyor ancak İngiltere buna karşı çıkıyor. Bu durum mevcut müzakerelerdeki durumu oldukça zorlaştırıyor. Balıkçılık konusunda uzun vadeli, adil ve sürdürülebilir bir çözüm sağlanamaması ekonomik ortaklığın önünde büyük bir engel olarak duruyor. Uzlaşmazlıkların giderilmesi AB tarafı İngiltere ile ticaret anlaşması yapması durumunda gelecekte yaşanabilecek çeşitli sorunların nasıl çözüleceğine yönelik bir hukuki mekanizma kurulmasını istiyor. Bir yatırımın veya kamu desteklemesinin adil olup olmadığı konusunda ortaya çıkabilecek bir anlaşmazlığın Avrupa Adalet Divanı’nda ele alınmasını talep eden Brüksel, İngiltere’nin bu mahkemede verilecek karalara uygun davranması gerektiğini düşünüyor. İngiltere ise bunu iç işlerine müdahale olarak görüyor ve AB'den ayrılışın "çıkış" olduğunu, egemenlik hakkını başkasıyla paylaşmayacağını belirtiyor. Kendi kaynaklarını kısıtlama olmaksızın istediği biçimde harcama yetkisine sahip olmayı isteyen İngiltere, Avrupa'nın bu alanda söz sahibi olmaması gerektiğini savunuyor. AB ise gelecekte yaşanacak olası uzlaşmazlıkların giderilmesine yönelik mekanizmanın ticaret anlaşması içinde yer almasını şart koşuyor. Yasal iş birlikteliğine son AB üyesi ülkeler arasında çeşitli kişisel verilerin paylaşımı ile birlikte çeşitli yasal iş birlikleri de yapılıyor. Özellikle suçlulara yönelik hukuki alanlarda yaşanabilecek sorunların çözümünü amaçlayan AB kuralları ile üye ülkelerdeki polis ve diğer yasal merciler arasında yakın çalışmalar gerçekleştiriliyor. Böylece bir kişinin AB üyesi ülke sınırlarını geçerek işlediği suçtan muaf olmasının önlenmesi hedefleniyor. İngiltere'nin ayrılması ile bu alanda da sorunlar ortaya çıkabileceği beklentisi AB tarafını kaygılandırıyor. Londra, AB'den çıkışla bu alanlardaki iş birlikteliklerini sonlandırmayı planlıyor. AB ise yasal iş birlikteliklerinin devamını istiyor. AB ve İngiltere arasında devam eden ticaret anlaşması müzakereleri, adil rekabet, balıkçılık ve uzlaşmazlıkların giderilmesi alanındaki ihtilaflarla çıkmaza girdi. Londra ve Brüksel arasındaki görüşmelerde yıl sonuna kadar bir anlaşma sağlanması kolay görünmüyor. Böyle bir durumda ise tek seçenek olarak anlaşmasız ayrılık olarak ortaya çıkıyor. Anlaşmaya varılamaması halinde iki taraf arasındaki ticari ilişkilerin, 31 Aralık 2020 sonrasında Dünya Ticaret Örgütü (DTÖ) kurallarına göre sürmesi gerekiyor. Brexit hakkında İngiltere, Galler, Kuzey İrlanda ve İskoçya'dan oluşan Birleşik Krallık'ta, Haziran 2016'da yapılan AB referandumunda yüzde 48'e karşı yüzde 52 ile Brexit kararı alınmıştı. Uzun süren tartışmaların ardından AB'yle varılan anlaşma geçen sene aralık ayında ülke parlamentosunda kabul edilmiş ve İngiltere, 31 Ocak'ta AB'den ayrılmıştı. Son Güncelleme: 16 Eylül 2020 Çarşamba 11:36
İsrail'de COVID-19 salgınında günlük vaka sayısı 5 bin 500'ü geçti. İsrail'de son 24 saatte 5 bin 523 kişide daha yeni tip koronavirüs (COVID-19) tespit edilmesiyle vaka sayısı 166 bini aştı, can kaybı da 1147'ye yükseldi.. Sağlık Bakanlığından yapılan yazılı açıklamada, COVID-19 teşhisi konulan 6 hastanın daha yaşamını yitirdiği belirtildi. Ülkede böylece COVID-19 kaynaklı can kaybının 1147'ye ulaştığı, 5 bin 523 kişide daha COVID-19 tespit edilmesiyle toplam vaka sayısının da 166 bin 794'e çıktığı kaydedildi. Bu, virüsün ülkede ilk olarak görüldüğü 21 Şubat'tan bu yana kaydedilen en yüksek günlük vaka sayısı oldu. Açıklamada ayrıca, hastalardan 535'inin durumunun ağır olduğu, 122 bin 785 kişinin ise iyileştiği aktarıldı. Salgında ikinci dalganın etkili olduğu ülkede mayıs ayında 2 binin altına düşen aktif vaka sayısı da son günlerdeki sert yükselişle 42 bin 862'ye ulaştı. Vakalardaki sert yükseliş nedeniyle İsrail'de, 18 Eylül'den itibaren 3 haftalık karantina uygulanmasına karar verilmişti. Karantina boyunca marketler, eczaneler ve fırınların dışındaki işletmelerin yanı sıra okullar da kapalı kalacak, halkın 500 metreden fazla evlerinden uzaklaşması yasaklandı. Son Güncelleme: 16 Eylül 2020 Çarşamba 11:28
Japonya’da Abe kabinesi istifa etti. Japonya’da iktidardaki Liberal Demokrat Parti (LDP) liderliğine seçilen Suga Yoşihide’nin başbakanlığı üstlenmesi öncesi, mevcut Abe Şinzo kabinesi istifasını sundu.. Kamu yayıncısı NHK'nın haberine göre, Suga’nın görevi üstlenmesi öncesinde, 2017’den beri görevde bulunan mevcut kabine sabah toplu olarak görevinden ayrıldı. Bakanların istifasını teslim alan Abe, "Ekonominin canlandırılması ve ulusal menfaatlerin korunmasına yönelik diplomasi için yaklaşık 8 yıl her gün çalışıldı." dedi. Abe, yeni kabinenin görevi bıraktıkları yerden teslim alacağını belirterek, "Kuvvetli desteğinizi ve anlayışınızı bekliyoruz." değerlendirmesinde bulundu. Parti içi seçimlerde Abe'nin yerine LDP başkanlığına seçilen Suga’nın başbakanlık görevini üstlenmesine kesin gözüyle bakılıyor. Yüzde 70 ile Suga Abe, 7 yıl 8 ay sürdürdüğü görevi sonrası "Japonya’nın tek dönemde en uzun süre başbakanı" unvanını elde etmiş, Suga da Abe dönemlerinin hükümet sözcülüğünü yürütmüştü. Ekim 2017’deki genel seçimlerde 465 koltuklu Temsilciler Meclisinde Abe’nin genel başkanlığını yürüttüğü LDP, 284 koltuk kazanmıştı. Abe, ağustos sonu düzenlediği basın toplantısında, hastalığının nüksettiğini aktararak, "Devlet yönetiminde sonuç önemlidir. Kararlarımı düzgün veremiyorum.” ifadesini kullanarak, başbakanlık görevini bırakacağını açıklamıştı. Parti milletvekillerinin ve eyalet temsilciliklerinden 3’er oyun dahil edildiği hafta başındaki LDP iç seçimlerinde Suga, oyların yüzde 70’ini alarak LDP başkanlığına seçilmişti. Suga, LDP hakimiyetindeki Japonya parlamentosunda düzenlenecek olağanüstü oturumda alacağı başbakanlık görevini Eylül 2021'deki olağan genel seçimlere kadar yürütecek. Muhtemel kabine Göreve gelmesi sonrası yeni kabineyi açıklayacak Suga'nın, Başbakan Yardımcısı ve Maliye Bakanı Aso Taro ile Dışişleri Bakanı Motegi Toşimitsu'yu mevcut görevlerinde tutması bekleniyor. Yeni kabinede İdari Reform Bakanlığına getirilecek Kono Taro'nun boşalttığı Savunma Bakanlığı koltuğuna, Dışişlerinden Sorumlu eski Devlet Bakanı ve Abe'nin erkek kardeşi Nobuo Kişi'nin oturacağı kaydediliyor. 2021 yazına ertelenen Tokyo Olimpiyatlarından Sorumlu Devlet Bakanı Seiko Haşimoto ile Kovid-19 tedbirlerinden sorumlu kabine üyesi Nişimura Yasutoşi de koltuğunu koruyacak. Son Güncelleme: 16 Eylül 2020 Çarşamba 06:38
BMGK'dan Libya kararı. Birleşmiş Milletler Güvenlik Konseyi (BMGK) Libya'ya uygulanan silah ambargosuna uyulmasını ve ülkedeki yabancı paralı askerlerin çekilmesini talep eden kararı kabul etti.. BM Güvenlik Konseyi, Libya'daki BM Destek Misyonu'nun (UNSMIL) görev süresini 15 Eylül 2021'e kadar uzatma kararı aldı. ABD'nin itirazı ve talebi doğrultusunda BM Libya Destek Misyonu'nun görevini ikiye bölme, siyasi süreci ve uluslararı müzakereleri yürütecek bir özel temsilci ile UNSMIL'in günlük faaliyetlerini yürütecek ayrı bir koordinatör atanması kararı alan konsey, Libya'da ateşkes çağrısında da bulundu. Silah ambargosuna uyulması ve paralı askerlerin çekilmesi kararı onaylandı Rusya ve Çin'in çekimser kaldığı kararda, BM üyesi tüm ülkelerden Libya'ya uygulanan silah ambargosuna uymaları ve ülkedeki yabancı paralı askerlerin çekilmesi talep edildi. Öte yandan diplomatik kaynaklardan edinilen bilgiye göre, eski BM Libya Özel Temsilcisi Gassan Selame'nin istifasının ardından yaklaşık 6 aydır boş olan bu göreve getirilmesi düşünülenler arasında Bulgar diplomat BM Orta Doğu Barış Süreci Özel Koordinatörü Nickolay Mladenov'un ismi de geçiyor. Eski Gana Dışişleri Bakanı Hanna Serwaa Tetteh'nin de bu pozisyon için isminin hala masada olduğu belirtiliyor. Lübnanlı eski temsilci Selame'nin Haziran 2017'de geldiği görevinden Mart 2020'de ''sağlık nedenleri'' yüzünden istifasının ardından BM'de, Libya diplomasisini yürütecek isim hala belirlenemedi. BM Genel Sekreteri Antonio Guterres'in söz konusu göreve kısa süre içinde birini ataması bekleniyor. Libya, 2011'de devrik lider Muammer Kaddafi'nin öldürülmesinden bu yana devam eden iç savaş nedeniyle meşruiyet krizine sahne oluyor. Uluslararası tanınırlığa sahip Libya hükümeti birlikleri ile ülkenin doğusundaki gayrimeşru silahlı güçlerin lideri Halife Hafter arasında çatışmalar yaşanıyor. Son Güncelleme: 16 Eylül 2020 Çarşamba 07:46
Güney Afrika'da piskoposlar hükümeti protesto etti. Güney Afrika’da piskoposlar, hükümetin yeni tip koronavirüs (Covid-19) ihalelerinde yolsuzluk yaptığı iddiasıyla Sessiz Performans gösterisi düzenledi.. Güney Afrika Kiliseler Konseyi'nin çağrısıyla Cape Town kentinde bir araya gelen piskoposlar, hükümete yönelik Covid-19 salgını kaynaklı yolsuzluk iddialarına tepki gösterdi. Piskoposlar, "Yolsuzluk bizim mirasımız değil", "Yolsuzluğa hayır", " Yolsuzluk günahtır", "Yolsuzluk savunmasızları öldürür" yazılı pankart ve dövizler taşıyarak Sessiz Performans gösterisi düzenledi. Güney Afrika Kiliseler Konseyi Genel Sekreteri Malusi Mpumlwana, yaptığı açıklamada, ihtiyaç sahibi insanların güvenliğini tehlikeye atan Kovid-19'la ilgili yolsuzluktan endişe duyduğunu belirtti. Vatandaşlara yolsuzlukla mücadele etmeye çağrısı yapan Mpumlwana, "Biz Güney Afrika kilise liderler ve cemaatlerimizle birlikte, yolsuzluğun mirasımız veya kimliğimiz olmayacağını diyoruz." dedi. Mpumlwana, ülkede yolsuzluğun artık bir kültür haline geldiğini ifade ederek, insanların bunu cezasız bir şekilde yapabileceklerine inandıklarını söyledi. Güney Afrika'da 700'den fazla şirketin Covid-19 ile mücadelede 34,4 milyar dolar değerindeki kişisel koruyucu ekipman sözleşmelerine bağlı ihale usulsüzlükleri yaptığı ileri sürülüyor. Afrika Kıtası'nda en yüksek Covid-19 vaka sayısı sahibi olan Güney Afrika'da şimdiye kadar 651 bin 521 vakası görüldü, 15 bin 641 kişi hayatını kaybetti. Son Güncelleme: 16 Eylül 2020 Çarşamba 05:12
Yemen'deki sivil toplum kuruluşlarından, uluslararası camiaya çağrı. Yemen'de 31 sivil toplum kuruluşu, uluslararası camiaya, ülkede devam eden savaşın durması için çatışan taraflara baskı uygulama çağrısında bulundu.. Yemenli Kadınlar Birliği, Dayanışma (Tekafül) Vakfı, SAM Haklar ve Kalkınma Örgütü ve Temdin Gençlik Örgütü'nün de aralarında bulunduğu 31 sivil toplum kuruluşu ortak bir yazılı açıklama yaptı. Ülkede devam eden savaşın altyapıyı çökerttiğine, geçim kaynaklarını yok ettiğine ve ekonomiyi çöküşün eşiğine getirdiğine işaret edilen açıklamada, 4 milyon insanın savaş nedeniyle evini terk etmek zorunda kaldığı ve sağlık sisteminin de felç olduğu belirtildi. Açıklamada, uluslararası camia, savaşı durdurmaları ve müzakere masasına oturmaları konusunda ülkede çatışan taraflara ve onların destekçilerine daha fazla baskı uygulamaya çağrıldı. Uzun süredir siyasi istikrarsızlığın hüküm sürdüğü Yemen'de, İran destekli Husiler, Eylül 2014'ten bu yana Sana ve bazı bölgelerin kontrolünü elinde bulunduruyor. Suudi Arabistan öncülüğündeki koalisyon güçleri ise Mart 2015'ten bu yana Husilere karşı Yemen hükümetine destek veriyor. Son Güncelleme: 16 Eylül 2020 Çarşamba 04:53
Suudi Arabistan umre ziyaretlerini başlatmaya hazırlanıyor. Suudi Arabistan yeni tip koronavirüs (COVID-19) önlemleri kapsamında yaklaşık 6 aydır durdurduğu umre ziyaretlerini kademeli olarak başlatmaya hazırlanıyor.. Suudi Arabistan merkezli Ukaz gazetesinin haberine göre, İçişleri Bakanlığının umre ziyaretlerine kademeli dönüş planı, ilk olarak yurt içinden ziyaretlere izin verilmesini içeriyor. Umre yapmak isteyen kişilerin gerekli şartları ve usulleri yerine getirmeleri, ilgili makamlardan izin almaları ayrıca COVID-19 olmadıklarına ilişkin rapor sunmaları gerekiyor. Suudi Arabistan Hac ve Umre Bakanlığının, söz konusu planın ayrıntılarını önümüzdeki günlerde kamuoyuyla paylaşması bekleniyor. COVID-19 salgını nedeniyle bu yıl hac ibadeti sadece Suudi Arabistan'da yaşayanlarla sınırlı tutulmuş, yurt dışından hacı adayı kabul edilmemişti. Son Güncelleme: 15 Eylül 2020 Salı 23:17
Volkan Bozkır BM 75. Genel Kurul Başkanlığı görevine başladı. Birleşmiş Milletler (BM) 75. Genel Kurul Başkanlığı'na seçilen Volkan Bozkır, "Çalışmalarımı tarafsız ve insani yardımların ulaştırılması için gerçekleştireceğim" dedi.. Volkan Bozkır, Birleşmiş Milletler (BM) 75. Genel Kurul Başkanlığı görevini, 74. Genel Kurul Başkanı Tijjani Muhammad-Band'den törenle devraldı. Bozkır, BM Genel Kurulunda yaptığı konuşmada, "En içten çabalarımı başarıya ulaşmak için hayat geçireceğim. Çalışmalarımı tarafsız ve insani yardımların ulaştırılması için gerçekleştireceğim" dedi. [Fotoğraf: AA] "Tek taraflı adımlar pandemiyi sadece güçlendirir, bizi ortak hedefimizden uzaklaştırır" Yeni tip koronavirüs (COVID-19) salgının BM 75. Genel Kurulu için yapılan planları değiştirdiğini belirten Bozkır, ''Bugün maskelerimiz bize karşı karşıya olduğumuz çok ciddi bir tehdidi, kaybettiğimiz hayatları, üstesinden gelmemiz gereken sorunları ve hepimizin aynı gemide olduğunu hatırlatıyor'' dedi. [Fotoğraf: AA] Pandeminin, çok taraflı sistemi eleştirenlerce tek taraflı adımları meşrulaştırmak, uluslararası sistemleri zayıflatmak için kullanıldığını belirten Bozkır, bu dönemde uluslararası sistemlerin ve örgütlerin sorgulanır hala geldiğine, bu eleştirilerin dayanağının olduğuna ancak yanlış sonuçlara varıldığına dikkati çekti. [Fotoğraf: AA] Küresel bir kriz olan pandemiye karşı dayanışma, işbirliği ve uluslararası kurumlara olan inancı güçlendirme mesajı veren Bozkır, ''Hiçbir ülke bu pandemiyi tek başına yenemez. Sosyal mesafe uluslararası düzeyde yardımcı olmayacak. Tek taraflı adımlar pandemiyi sadece güçlendirir, bizi ortak hedefimizden uzaklaştırır. Bu tür kriz anlarında BM'nin merkezde olduğu çok taraflı işbirliğine ve uluslararası kurumlara olan inancı güçlendirmek ortak sorumluluğumuz'' diye konuştu. [Fotoğraf: AA] Fuat Oktay'tan Bozkır'a tebrik Cumhurbaşkanı Yardımcısı Fuat Oktay, Birleşmiş Milletler (BM) 75. Genel Kurul Başkanlığı görevini devralan Büyükelçi Volkan Bozkır'ı tebrik etti. Oktay, sosyal medya hesabından yaptığı paylaşımda, "Engin bilgi, birikim ve tecrübesiyle küresel sorunlara kalıcı ve vicdanlı çözümler getirilmesine öncülük edeceğine inanıyorum" ifadesini kullandı. Volkan Bozkır'ın BM Genel Kurulunda yaptığı konuşma Birleşmiş Milletler 75. Genel Kurul Başkanlığına seçilen Volkan Bozkır, yeni görevine başlıyor. https://t.co/PkOpqiFCMu — TRT Haber Canlı (@trthabercanli) September 15, 2020 Son Güncelleme: 16 Eylül 2020 Çarşamba 00:47
BM raporu: Esed rejiminin savaş suçlarına ilişkin makul kanıtlar var. BM Uluslararası Bağımsız Suriye Araştırma Komisyonu, Esed rejiminin sivillere yönelik cinayet, işkence ve tecavüz gibi eylemlerini sürdürdüğünü, savaş suçları ve insanlığa karşı suçlar işlediğine dair makul kanıtlar olduğunu açıkladı.. Birleşmiş Milletler (BM) Uluslararası Bağımsız Suriye Araştırma Komisyonu, 11 Ocak-1 Temmuz döneminde Suriye'deki insan hakları durumuna ilişkin hazırladığı 25 sayfalık raporu açıklandı. Rapor, 500'ün üzerinde kişiyle yapılan mülakat, uydu görüntüleri ve çeşitli kanıtlara dayandırılarak hazırlandı. Raporda, "Suriyelilerin her gün öldürülmeye devam edildiğinin" ve "ağır insan hakları ihlallerine maruz kaldıklarının" altı çizildi. Özellikle Esed rejiminin sivillere yönelik saldırılarının örnekleriyle aktarıldığı raporda, rejim güçlerinin işkence, tecavüz ve cinayet gibi suçlara imza attığı kaydedildi. "Zorla kaybetme, cinayet, işkence, cinsel şiddet ve gözaltındaki ölümler" gibi suçların Esed rejiminin artık bir "devlet politikası" haline geldiği vurgulanan raporda, rejimin insanlığa karşı suçlar işlediğine dair makul kanıtlar olduğu belirtildi. Ayrıca raporda, bu suçların bazılarının savaş suçu teşkil edebileceğine de işaret edildi. YPG/PKK'ya tepki Terör örgütü YPG/PKK'nın, Suriye'nin Haseke ilinde işgal altında tuttuğu Hol Kampı'ndaki insani drama da dikkat çekilen raporda, 12 yaşın altındaki yaklaşık 35 bin çocuğun hukuki haklarından mahrum bırakılarak "insanlık dışı" şartlarda tutulduğu ifade edildi. 25 safalık raporda ayrıca, koronavirüs salgınının Suriyelilerin geleceğe dönük umutlarını azalttığı belirtildi. Ülkede yaşam koşullarının "içler acısı" olduğuna dikkat çekildi. Son Güncelleme: 15 Eylül 2020 Salı 19:52
Dünyanın COVID-19 tablosuna ilişkin son rakamlar. Yeni tip koronavirüs (COVID-19) salgını etkisini sürdürüyor. İşte ülkelerin koronavirüs vakaları ve ölümlerine ilişkin paylaştığı son rakamlar.... Dünya genelinde virüs nedeniyle 932 binden fazla kişi yaşamını yitirdi, 29 milyon 449 binden fazla aktif vaka bulunuyor. Virüs saptanan 21 milyon 280 bin 298 kişi sağlığına kavuştu. Dünyada tedavisi süren 7 milyon 235 bin 963 aktif vaka bulunuyor. En fazla vaka ve ölümün kaydedildiği ABD'de, 6 milyon 749 bin 289 kişide COVID-19 tespit edildi, salgın nedeniyle 199 bin kişi hayatını kaybetti. Suudi Arabistan'da COVID-19'dan son 24 saatte 33 kişi hayatını kaybetti Suudi Arabistan Sağlık Bakanlığından yapılan yazılı açıklamaya göre, son 24 saatte ülke genelinde COVID-19'dan 33 kişi hayatını kaybetti ve 672 yeni vaka tespit edildi. Son verilerle ülkede virüs kaynaklı can kaybı 4 bin 338'e, vaka sayısı da 326 bin 930'a yükseldi. Tedavisi tamamlanan 1092 kişinin daha taburcu edilmesiyle iyileşen hasta sayısı 305 bin 22'ye ulaştı. Güney Afrika'da 12 milyon kişi COVID-19'a yakalanmış olabilir Güney Afrika Sağlık Bakanlığından yapılan açıklamaya göre, yeni araştırmalar ülkede, nüfusun yüzde 20'sine denk gelen yaklaşık 12 milyon kişinin virüse yakalanmış olabileceğini ortaya koydu. Ülke çapında başlatılan ancak henüz tamamlanmayan araştırmada örnek alınan kişilerin yüzde 29 ila yüzde 40'ının antikor testi pozitif çıktı. Gözden geçirilen yeni modelleme, halihazırda 12 milyon kişinin hastalığa yakalanmış olabileceğini ortaya çıkardı. Ulusal çapta bağışıklığın ne ölçüde olduğunun anlaşılmasını amaçlayan araştırmanın yakın zamanda tamamlanması bekleniyor. Şimdiye kadar 650 binden fazla kişinin hastalığa yakalandığı ülkede ölenlerin sayısı ise 15 binin üzerinde. Irak'ta COVID-19 nedeniyle son 24 saatte 80 can kaybı Irak Çevre ve Sağlık Bakanlığından yapılan yazılı açıklamada, son 24 saatte ülke genelinde 80 can kaybının yaşandığı ve 4 bin 244 yeni vaka tespit edildiği belirtildi. Açıklamada, son verilerle toplam vefat sayısının 8 bin 166'ya, vaka sayısının ise 298 bin 702'ye çıktığı kaydedildi. Bakanlık, sağlığına kavuşan hasta sayısının da 4 bin 214 artarak 233 bin 346'ya ulaştığını bildirdi. Endonezya, Malezya ve Japonya'da COVID-19 vaka artışı sürüyor Asya-Pasifik ülkelerinden Endonezya, Malezya ve Japonya'da yeni tip koronavirüs (COVID-19) vakaları artışını sürdürüyor. Endonezya Sağlık Bakanlığı verilerine göre, ülke genelinde son 24 saatte COVID-19 vaka sayısı 3 bin 507 artarak 225 bin 30'a yükseldi. Virüs nedeniyle ölenlerin sayısı 124 artışla 8 bin 965'e, iyileşenlerin sayısı 2 bin 660 artarak 161 bin 65'e ulaştı. Malezya Malezya Savunma Bakanlığından yapılan açıklamaya göre, ülkedeki COVID-19 vakaları bugün 23 artışla 9 bin 969'a yükseldi ve aktif vaka sayısı 632 oldu. COVID-19'dan toplam 128 kişinin yaşamını yitirdiği ülkede son 24 saatte virüs nedeniyle hayatını kaybeden ise olmadı. Savunma Bakanı İsmail Sabri Yakub, yurt dışında öğrenim gören Malezyalı öğrencilerin ülkeden çıkışlarına bugünden itibaren izin verileceğini açıkladı. Japonya Japonya'da son 24 saatte COVID-19 vaka sayısı 531 artarak 77 bin 283'e, ölü sayısı 13 artışla 1481'e yükseldi. Umman, Kuveyt ve Katar'da COVID-19 kaynaklı can kayıpları arttı Umman Sağlık Bakanlığından yapılan yazılı açıklamaya göre, COVID-19 nedeniyle 7 kişi daha vefat etti ve 438 yeni vaka tespit edildi. Böylece COVID-19 kaynaklı can kaybı 797'ye, vaka sayısı da 90 bin 660'a yükseldi. Virüse yakalanan 185 kişinin daha sağlığına kavuşmasıyla iyileşen hasta sayısı 84 bin 113 oldu. Kuveyt Kuveyt Sağlık Bakanlığından yapılan yazılı açıklamada, COVID-19 nedeniyle 5 kişinin yaşamını yitirdiği, 829 kişide virüs tespit edildiği duyuruldu. Ülkede toplam can kaybının 568'e, vaka sayısının ise 96 bin 301'e çıktığı kaydedilen açıklamada, 718 kişinin iyileşmesiyle de sağlığına kavuşan hasta sayısının 86 bin 219 olduğu ifade edildi. Katar Katar Sağlık Bakanlığından yapılan yazılı açıklamada, bir kişinin virüs nedeniyle hayatını kaybettiği, 239 kişinin enfekte olduğu, 213 kişinin ise iyileştiği belirtildi. Açıklamada, can kaybının 208'e, vaka sayısının 122 bin 214'e ve iyileşen hasta sayısının 119 bin 144'e çıktığı kaydedildi. Avrasya ülkelerinde COVID-19 vakaları artışta Moldova, Belarus, Azerbaycan, Özbekistan, Tacikistan ve Kazakistan'da yeni tip koronavirüs (COVID-19) salgını etkisini sürdürmeye devam ediyor. Moldova Sağlık, Çalışma ve Sosyal Koruma Bakanlığından yapılan açıklamada, son 24 saatte 527 kişinin virüse yakalanmasıyla COVID-19 vaka sayısının 43 bin 734’e yükseldiği kaydedildi. Virüsten 465 kişinin iyileşmesiyle sağlığına kavuşanların sayısının 32 bin 293 olduğu belirtilen açıklamada, ölen sayısının 14 artarak, 1144’e çıktığı aktarıldı. Açıklamada, hayatını kaybedenlerin 34’ünün sağlık çalışanı olduğu ifade edildi. Sağlık alanında ilan edilen olağanüstü halin 30 Eylül’e kadar uzatıldığı Moldova’da, 10 bin 297 COVID-19 hastasının tedavisi sürüyor. Moldova'ya bağlı Gagauz Özerk Yeri'nde ise toplam COVID-19 vaka sayısının 2 bin 28’e çıktığı, vakalardan 80’in çocuk, 35’inin hamile kadın ve 229’unun sağlık çalışanı olduğu belirtildi. Öte yandan, Moldova Eğitim, Kültür ve Araştırma Bakanı İgor Şarov, ülkedeki 10 okulun ve 171 sınıfın karantinada bulunduğunu ve bu okul ve sınıflarda eğitimin uzaktan görüldüğünü belirtti. Şarov, 187 öğrencinin ve 173 öğretmenin COVID-19’a yakalandığını aktardı. Moldova’da, nisan ayında 100'ün altında seyreden günlük vaka sayısı, mayıs sonunda 200'ü geçmiş, haziranın ortasında 500’e yaklaşmıştı. Haziranın sonuna doğru ise düşüşe geçen günlük vaka sayısı, temmuz ortalarında tekrar yükselmeye başlamıştı. Belarus Belarus Sağlık Bakanlığından yapılan açıklamada, son 24 saatte COVID-19 vaka sayısının 192 artarak, 74 bin 552’ye, yaşamını yitirinlerin sayısının 5 artışla 761’e çıktığı bildirildi. Açıklamada, 52 kişinin sağlığına kavuşmasıyla iyileşen sayısının 72 bin 661 olduğu kaydedildi. 1130 COVID-19 hastasının tedavisinin sürdüğü ülkede, nisan sonunda 900’ün üzerine çıkan günlük vaka sayısı, mayıs ayında bine yaklaşmış, haziran ayında düşüşe geçmişti. Azerbaycan Azerbaycan Bakanlar Kuruluna bağlı COVID-19 karargahından yapılan açıklamaya göre, son 24 saatte 114 kişide daha COVID-19 tespit edildi ve toplam vaka sayısı 38 bin 517'ye yükseldi. Sağlığına kavuşanların sayısı 138 artarak 35 bin 998'a ulaştı, yaşamını yitirenlerin sayısı 2 artarak 566 oldu. Bugüne kadar 1 milyon 20 bin 29 testin yapıldığı Azerbaycan'da 1953 kişinin tedavisi sürüyor. Ülkede günlük vaka sayısı son ayda 200'ün altında seyrediyor. Özbekistan Özbekistan Sağlık Bakanlığından yapılan açıklamada, gün boyunca ülkede COVID-19 vaka sayısının 237 artarak 48 bin 429'a, ölü sayısının ise 2 artarak 402'ye çıktığı belirtildi. Açıklamada, iyileşenlerin sayısının 416 artarak 44 bin 942 olduğu ve şimdiye kadar virüs tespit edilen hastaların yüzde 93’ünün iyileştiği kaydedildi. Ülkedeki hastanelerde 3 bin 85 kişi tedavi ediliyor. Karantina tedbirlerinin 15 Ağustos'tan itibaren aşamalı olarak gevşetildiği Özbekistan'da, ağustos ayının sonundan başlayarak 300’ün altında seyreden günlük vaka sayısı, bu hafta yeniden yükselmeye başlamış, 10 Eylül’de 700'ün üzerine çıkmıştı. Tacikistan Tacikistan Sağlık ve Sosyal Koruma Bakanlığı'ndan yapılan açıklamaya göre, son 24 saatte ülkede vaka sayısı 41 artarak 9 bin 129'a, COVID-19 kaynaklı ölüm sayısı 1 artarak 73'e çıktı. Son 24 saatte taburcu edilenlerin sayısı 43 artarak 7 bin 896'ya yükseldi. Ülkede 1160 kişinin tedavisi sürüyor. Kazakistan Kazakistan Sağlık Bakanlığının verilerine göre, 106 bin 920 COVID-19 vakasının tespit edildiği ülkede 37'si çocuk 4 bin 409 hastanın tedavisi sürüyor, 124 kişinin sağlık durumu ağır, 20 kişinin durumu kritik olarak değerlendiriliyor. Öte yandan Kazakistan COVID-19'la ilgili Kurumlararası Komisyonu, Kırgızistan ile salgın nedeniyle mart ayında askıya alınan uçuşları 20 Eylül'den itibaren yeniden başlatma kararı aldı. Ülkede bugüne kadar 100 bin 836 vaka iyileşmiş, virüsten 1671 kişi hayatını kaybetmişti. İspanya'da COVID-19'dan ölenlerin sayısı 30 bini, toplam vaka sayısı da 600 bini geçti Avrupa'da COVID-19 salgınının en fazla görüldüğü ülke olan İspanya'da ölü sayısındaki artışın yanı sıra yeni vakalardaki yüksek rakamlar da yüksek rakamlar öne çıkmaya devam ediyor. Sağlık Bakanlığı, dün 593 bin 730 olarak açıkladığı toplam vaka sayısını bugün 9 bin 437 artışla 603 bin 167 olarak güncelledi. COVID-19'dan son 7 günde 303 kişinin hayatını kaybettiği ve ölenlerin toplam sayısının 30 bin 4'e çıktığı kaydedildi. Dünden bu yana ölü sayısında 156 artış olması dikkati çekti. Ülkede son 7 günde salgından dolayı hastanede tedavi gören 2 bin 138 hasta olduğu ve bunlardan 151'inin yoğun bakımda bulunduğu bildirildi. Diğer yandan salgının ülke ekonomisine ve sosyal hayatına olumsuz etkileri de sürüyor. COVID-19'a karşı çalışma şartlarının iyileştirilmesini ve ek önlemler isteyen sağlık çalışanları Madrid'de eylem yaparken Bask bölgesinde de öğretmenler ve okul çalışanları greve gitti. Sağlık ve eğitim sektörlerinde benzer eylemler, eylül ayı boyunca ülkenin diğer bölgelerinde de yapılacak. Portekiz'de durum Portekiz Sağlık Bakanlığı COVID-19'dan son 24 saatte 4 kişinin hayatını kaybettiğini ve 425 yeni vaka kaydedildiğini duyurdu. Ülkede salgından şimdiye kadar hayatını kaybedenlerin sayısı 1875 olurken, vaka sayısı da 65 bin 21'e çıktı. Portekiz hükümeti artan günlük vakalardan dolayı bugünden itibaren ülke genelinde 10 kişiden fazla toplanmaya yasak getirilmesi, alışveriş merkezleri ve dükkanların açılış ve kapanma saatlerinin, alkol satışının ve restoran ile kafeteryaların doluluk oranlarının kısıtlanması gibi ek önlemleri uygulamaya başladı. KKTC'de son 24 saatte 21 COVID-19 vakası görüldü Kuzey Kıbrıs Türk Cumhuriyeti (KKTC) Sağlık Bakanı Ali Pilli, yaptığı yazılı açıklamada, son 24 saatte 2 bin 2 test yapıldığını, 21 pozitif vakaya rastlandığını ve tedavileri tamamlanan 8 hastanın taburcu edildiğini açıkladı. Pozitif vakalardan 12'sinin daha önce tespit edilen vakaların temaslıları olduğunu ve bu süre içerisinde gözetim altında tutulduklarını belirten Ali Pilli, 9 vakanın ise yerel olduğunu, bunların temaslı takibinin yapıldığını ifade etti. Bakan Pilli, 281 hastanın tedavisinin sürdüğünü ve yoğun bakımda yatan 1 hasta olduğunu kaydetti. İlk COVID-19 vakasının 10 Mart'ta görüldüğü KKTC'de 4 kişi COVID-19 nedeniyle yaşamını yitirdi. Rum kesiminde vaka sayısı 1540'a yükseldi Güney Kıbrıs Rum Yönetiminde (GKRY) son 24 saatte 3 bin 157 COVID-19 testi yapılırken, 6 pozitif vakaya rastlandı. Rum basınında yer alan habere göre, GKRY'de toplam vaka sayısı 1540'a yükseldi. İtalya'da 1229 kişiye daha COVID-19 tanısı konuldu Sağlık Bakanlığının günlük olarak açıkladığı verilere göre, son 24 saatte 1229 kişiye daha COVID-19 tanısı konulmasıyla ülkede salgın başından bu yana COVID-19 tespit edilenlerin sayısı 289 bin 990 oldu. Ülkede, halihazırda tedavisi süren aktif vaka sayısı 39 bin 712’ye yükseldi. Yoğun bakımda tedavi görenlerin sayısındaki artış bugün de devam etti ve 201’e ulaştı. COVID-19 nedeniyle hayatını kaybedenlerin sayısı 9 artarak 35 bin 633 oldu. İyileşenlerin sayısı ise 214 bin 645’e çıktı. Yeni eğitim-öğretim yılının ilk gününde yaşanan aksaklıklar İtalyan basınına yansıdı Diğer yandan, ülkede dün pek çok bölgede ilk ve orta dereceli okullar yeniden açılırken yeni eğitim-öğretim yılının ilk gününde yaşanan aksaklıklar bugün İtalyan basınında gündem oldu. Hükümetin, dağıtıldığını belirttiği tek kişilik sıraların halen birçok okula ulaşmamış olması eleştiri konusu olurken Cenova’da bir ilkokulda öğrencilerin yerde dizlerinin üstünde durarak sandalyelerini masa gibi kullanması kamuoyunun tepkisini çekti. Torino kentinde de bir lisenin öğrencilerinin, sınıflarındaki COVID-19 önlemlerinin tam olarak sağlanamaması sebebiyle derslerini kilisede yaptığı basına yansıdı. Fransa'da son 24 saatte 7 bin 852 COVID-19 vakası tespit edildi Halk Sağlığı Kurumundan yapılan açıklamaya göre, ülkede günlük vaka sayısı tekrar yükselişe geçti. Fransa'da virüs bulaşan kişi sayısı son 24 saatte 7 bin 852 artışla 395 bin 104'e yükseldi. Hastanelerde ve yaşlı bakımevlerinde 49 kişinin yaşamını yitirmesiyle COVID-19 nedeniyle can kaybı 30 bin 999'a ulaştı. COVID-19 nedeniyle 759'u yoğun bakımda olmak üzere 5 bin 679 kişinin tedavisinin sürdüğü ülkede iyileşenlerin sayısı 384 artışla 89 bin 891 oldu. Ülkede yoğun bakımdakilerin sayısındaki artış ve salgının seyri kötüleşmeye devam ediyor. Günlük vaka sayısında rekor kırılmıştı Fransa'da bir süre önce 10 bin 561 COVID-19 vakası tespit edilmiş, salgının başlangıcından bu yana en yüksek günlük vaka sayısı kaydedilmişti. Bilim Kurulu, ülkede sonbahar ya da kış aylarında ikinci dalganın yaşanmasından endişe edildiğini açıklamıştı. Son Güncelleme: 15 Eylül 2020 Salı 22:47
Pakistan'daki Maarif Okullarında yüz yüze eğitim 'yeni normal' ile başladı. Pakistan'da Türkiye Maarif Vakfına (TMV) bağlı Pak-Türk Maarif Uluslararası Okullarının 10 farklı şehirde bulunan 27 kampüsündeki okullar, koronavirüs salgını dikkate alınarak yüz yüze eğitime "yeni normal" ile tekrar başladı.. TMV Pakistan Direktörü Harun Küçükaladağlı, Pakistan genelinde üniversite, SSC-HSSC ve O/Level-I GCSE programı uygulanan liselerde 15 Eylül'den itibaren çeşitli önleyici tedbirlerle yüz yüze eğitime başlanacağının geçen hafta resmen duyurulduğunu hatırlatarak bu kapsamda lise seviyesindeki okulların açılışının Pakistan genelindeki tüm okullarda bugün gerçekleştirildiğini söyledi. Küçükaladağlı, "Kararlar kapsamında Federal Eğitim Bakanlığı ve eyalet bakanlıkları tarafından, okullarda alınacak koruyucu sağlık önlemleri dışında açıklanan ve yüz yüze eğitimin kapsamını belirleyen yönetmelik ve genelgeye ek tüm bakanlıkların yaklaşımına uygun bir yöntem benimseyerek Maarif standartlarını da ortaya koyacak şekilde ülke çapındaki tüm okullarımızı eş zamanlı eğitime hazır hale getirdik" dedi. Pak-Türk Maarif Uluslararası Okullarının bugünden itibaren seyreltilmiş ders dağılımı ve hibrit eğitim modeliyle eğitime başlayacağını kaydeden Küçükaladağlı, öğretim kademelerinin her birinde farklılaştırılmış ve yeniden düzenlenmiş bir eğitim planlamasını takip edeceklerini aktardı. "Sınıflardaki öğrenci sayısı azaltılmıştır" Küçükaladağlı, 22 Eylül'de ortaokul, 30 Eylül'de ise ilkokul-okul öncesi kademelerinin çeşitli önleyici tedbirlerle açılmasının planlandığını söyledi. "Sınıflarımız yeni normalin getirdiği kurallar çerçevesinde daha fazla şubeye bölünerek sınıflardaki öğrenci sayısı azaltılmıştır." ifadesini kullanan Küçükaladağlı, her bir grubun 3 gün okula devam edeceğini, çeşitli kademelerde ise farklı günlerde eğitim ve öğretiminin süreceğini ve toplamda 6 gün ders yapılacağını kaydetti. Küçükaladağlı, "Eğitimin salgından etkilenmeden sürekliliğinin sağlanması ve salgının yeniden yayılmaması için sıkı tedbirler uyguluyoruz. Sınıflarımızda 'yeni normal'in getirdiği kurallar çerçevesinde eğitimi yüz yüze devam ettireceğiz" dedi. Okulların girişlerinde mutlaka ateş ölçümünün yapılacağını belirten Küçükaladağlı, öğrenci, veli ve çalışanların da maskesiz kampüse alınmayacağını söyledi. Küçükaladağlı, sözlerini şöyle sürdürdü: "Kampüs girişlerine maskesi olmayan misafirlere verilmek üzere maske temin edilmektedir. Kampüs içerisinde görünür yerlere COVID-19 tedbirleri hususunda gerekli bilgilendirme afişleri asılmış ve gerekli sosyal mesafe düzenlemeleri yapılmıştır. Kampüs içerisinde atık maskeler için ayrı bir kapalı çöp kutusu oluşturulmuştur. Personel ve öğrenciler belli aralıklarla rastgele teste tabi tutulacaktır." Son Güncelleme: 15 Eylül 2020 Salı 17:56
ABD'de son 24 saatte 586 yeni ölüm. ABD'de COVID-19 salgınında ölenlerin sayısı son 24 saatte 586 artarak 199 bin 148'e yükseldi.. ABD, COVID-19 salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 39 bin 663 artışla 6 milyon 751 bin 48'e ulaştı. Virüs nedeniyle yaşamını yitirenlerin sayısı ise 586 artarak 199 bin 148'e çıktı. Ülkede COVID-19'dan iyileşenlerin sayısı 4 milyon 28 bini geçerken, yapılan test sayısı ise 92 milyon 905 bini aştı. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 4 milyon 948 bin 992 vakayla Hindistan, 4 milyon 349 bin 544 vakayla Brezilya izliyor. ABD genelinde ise 765 bin 779 vakayla California salgından en fazla etkilenen eyalet konumunda bulunurken, bunu 697 bin 735 vakayla Texas ve 665 bin 730 vakayla Florida takip ediyor. Ölü sayısında ise New York eyaleti 33 bin 128 can kaybıyla ilk sırada yer alıyor. Son Güncelleme: 15 Eylül 2020 Salı 23:55
BioNTech, aşı çalışmaları için Almanya’dan 375 milyon euro destek alacak. Almanya'nın Mainz kentinde faaliyet gösteren ilaç geliştirme firması BioNtech, koronavirüs tedavisine yönelik aşının "hızlı gelişimini" desteklemek için Alman hükümetinden 375 milyon euroya kadar finansman desteği alınacağını bildirdi.. BioNtech'ten yapılan açıklamada, Alman Federal Eğitim ve Araştırma Bakanlığı'nın (BMBF) COVID-19 aşısına yönelik özel programından 375 milyon euroya kadar finansman desteği sağlanacağı belirtildi. Şirketin, Çin merkezli Shanghai Fosun Pharmaceutical (Fosun Pharma) ve ABD’nin ilaç şirketi Pfizer ile ortak olarak COVID-19 karşı BNT162b1 adlı aşı projesini geliştirdiği hatırlatılan açıklamada, BMBF'den alınan desteğin projenin bir kısmını finanse etmek için kullanılacağı ifade edildi. Açıklamada görüşlerine yer verilen Biontech Üst Yöneticisi (CEO) ve Kurucu Ortağı Prof. Dr. Uğur Şahin, BMBF'nin “güvenli” ve “etkili” bir aşı sağlanmasına yönelik desteği için minnettar olduklarını belirterek, Alman hükümetinden sağlanan finansmanın şirketin Almanya'daki Kovid-19 aşı üretim kapasitelerini geliştirilmesine önemli bir katkı sunacağını vurguladı. Öte yandan, Alman hükümeti, COVID-19 tedavisine yönelik aşı ve biyomedikal ilaç üretmek için çalışan diğer biyoteknoloji şirketi CureVac'e de 252 milyon avroluk finans desteği sağlayacak. Alman hükümeti haziranda CureVac’in yüzde 23 hissesini 300 milyon avroya satın almıştı. Son Güncelleme: 15 Eylül 2020 Salı 16:01
Navalnıy’ın sağlık durumu iyiye gidiyor. Zehirlendiği iddiasıyla Almanya’nın başkenti Berlin’deki Charite Hastanesinde tedavisi devam eden Rus muhalif Aleksey Navalnıy, Instagram hesabından fotoğrafını paylaştı.. Navalnıy, tedavi edildiği hastanedeki odasından ailesiyle çekilen bir fotoğrafını paylaşarak dün ilk kez gün boyunca herhangi bir cihaz yardımı olmadan nefes alabildiğini belirtti. Navalnıy, taraftarlarına da mesaj göndererek "Hepinizi özledim" ifadesini kullandı. Navalnıy'ın zehirlenmesi iddiası Rusya'nın Tomsk şehrinden Moskova’ya gitmek üzere 20 Ağustos'ta uçağa binen Navalnıy'ın uçuş esnasında fenalaşmasının ardından uçak Omsk şehrine iniş yapmıştı. Omsk'taki hastaneye kaldırılan Navalnıy’ın çayına karıştırılan bir maddeyle zehirlendiği öne sürülmüştü. 44 yaşındaki Navalnıy, 22 Ağustos'ta Omsk'tan özel bir uçakla tedavi için Berlin'deki Charite Hastanesine nakledilmişti. Alman Hükümet Sözcüsü Steffen Seibert, 2 Eylül'de, Navalnıy'ın sinir hastalıklarıyla mücadelede kullanılan Noviçok grubuna ait bir kimyasal ile kesin olarak zehirlendiğinin tespit edildiğini açıklamıştı. Charite Hastanesi, 7 Eylül'de, Navalnıy'ın sağlık durumunun iyiye gittiğini ve komadan çıktığını bildirmişti. Seibert, dün de Rus muhalif Aleksey Navalnıy'ın zehirlendiğinin İsveç ve Fransa'daki 2 ayrı bağımsız laboratuvar tarafından daha doğrulandığını kaydetmişti. Navalnıy Rusya’da yolsuzluklara karşı mücadelesiyle biliniyor Rus muhalif aktivist Aleksey Navalnıy, ülkedeki yolsuzluklara karşı verdiği mücadeleyle biliniyor. "Aleksey Navalnıy" ve "Navalnıy Live" Youtube kanalını yöneten Navalnıy, Kremlin yönetimine karşı protesto gösterileri düzenlemesi nedeniyle sık sık hapis cezasına çarptırılmıştı. Yolsuzlukla Mücadele Vakfını 2011’de kuran Navalnıy, "Kremlin'in aşçısı" olarak anılan Yevgeniy Prigojin’in yemek şirketinin hizmet verdiği okullarda öğrencileri hastalandırdığını iddia etmişti. 44 yaşındaki Navalnıy, Prigojin'in kendisine, vakfa ve vakfın avukatı Lubov Sobol'e yönelik toplam 88 milyon rublelik (yaklaşık 1 milyon 240 bin dolar) dava açması nedeniyle vakfını kapatma kararı aldığını bildirmişti. Moskova belediye başkanı seçimlerinde 2013’te Halkın Özgürlüğü Partisinden aday olan Navalnıy, mevcut Belediye Başkanı Sergey Sobyanin’e karşı seçimleri kaybetmişti. Navalnıy’nın Rusya’da 2018’de yapılan devlet başkanlığı seçimlerinde adaylığı, sabıka kaydı gerekçesiyle Rusya Merkez Seçim Komisyonu tarafından kaydedilmemişti. Kremlin yönetimine muhalif Navalnıy, 2012’de Time Dergisi tarafından dünyanın en etkili 100 kişisinden biri olarak kabul edilmişti. Son Güncelleme: 15 Eylül 2020 Salı 15:20
İran'da son 24 saatte 140 kişi COVID-19'dan hayatını kaybetti. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 140 artarak 23 bin 453'e yükseldi.. Sağlık Bakanlığı Sözcüsü Sima Sadat Lari, yaptığı açıklamada COVID-19 salgını nedeniyle son 24 saatte 140 kişinin daha hayatını kaybettiğini ve 2 bin 705 yeni vaka tespit edildiğini belirtti. Lari, böylece virüs kaynaklı toplam can kaybının 23 bin 453'e, vaka sayısının da 407 bin 353'e çıktığını aktardı. Virüse yakalanan hastalardan 3 bin 811'inin durumunun ağır olduğunu söyleyen Lari, şu ana kadar iyileşenlerin sayısının da 349 bin 984'e ulaştığı bilgisini verdi. Lari, ülkede toplam 3 milyon 613 bin 891 kişiye test yapıldığını aktardı. Sözcü Lari, Tahran, Mazenderan, Gilan, Kum, İsfahan, Rezevi Horasanı, Doğu Azerbaycan, Kirman, Kuzey Horasan, Simnan, Yezd, Zencan ve Kazvin eyaletlerinin "kırmızı bölgeler", Batı Azerbaycan, Elburz, Fars, Loristan, Hürmüzgan, Erdebil, Buşehr, Kirmanşah, Kohgiluye-Buyer Ahmed, Güney Horasan, Merkezi, İlam, Çaharmahal-Bahtiyari, Gülistan ve Huzistan'ın "riskli bölgeler" arasında yer aldığını sözlerine ekledi. İran'da günlük koronavirüs vakaları 31 Ağustos'ta 1642'ye, hayatını kaybedenlerin sayısı da 1 Eylül'de 101 kişiye düşmüştü. Muharrem etkinliklerinin ardından vakalar ve ölü sayıları yeniden yükselmeye başladı. Sözcü Lari, eylül başında yaptığı açıklamada insanların gidiş gelişlerinin ve hareketliliğinin etkisinin 2 hafta sonra vaka ve yatırılan sayısında ve 4 ila 6 hafta sonra da can kayıplarında etkisini göstermeye başladığını söylemişti. Son Güncelleme: 15 Eylül 2020 Salı 13:26
İsrail'de COVID-19 günlük vaka sayısında yeni rekor. Artan vakalar nedeniyle karantina kararı alan İsrail'de son 24 saatte 4 bin 973 kişide daha yeni tip koronavirüs (COVID-19) tespit edilmesiyle, salgında şimdiye kadar görülen en yüksek günlük vaka sayısı kaydedildi.. Sağlık Bakanlığından yapılan yazılı açıklamada, COVID-19 teşhisi konulan 5 hastanın daha yaşamını yitirdiği belirtildi. Ülkede böylece COVID-19 kaynaklı can kaybının 1141'e ulaştığı, 4 bin 973 kişide daha COVID-19 tespit edilmesiyle toplam vaka sayısının ise 162 bin 13'e yükseldiği bildirildi. Bu, virüsün ülkede ilk olarak görüldüğü 21 Şubat'tan bu yana kaydedilen en yüksek günlük vaka sayısı oldu. Açıklamada ayrıca, hastalardan 533'nün durumunun ağır olduğu, 120 bin 433 kişinin ise iyileştiği aktarıldı. Aktif vaka sayısı 40 binden fazla Salgında ikinci dalganın etkili olduğu ülkede mayıs ayında 2 binin altına düşen aktif vaka sayısı da son günlerdeki sert yükselişle 40 bin 689'a ulaştı. Vakalardaki sert yükseliş nedeniyle İsrail'de, 18 Eylül'den itibaren 3 haftalık karantina uygulanmasına karar verilmişti. Karantina boyunca marketler, eczaneler ve fırınların dışındaki işletmelerin yanı sıra okullar da kapalı kalacak, halkın 500 metreden fazla evlerinden uzaklaşması yasaklandı. Son Güncelleme: 15 Eylül 2020 Salı 12:46
Dünya genelinde en az 366 gazeteci COVID-19 nedeniyle hayatını kaybetti. İsviçre'nin Cenevre kenti merkezli sivil toplum kuruluşu Press Emblem Campaign (PEC), mart başından bu yana 47 ülkede en az 366 gazetecinin yeni tip koronavirüs (COVID-19) nedeniyle yaşamını yitirdiğini açıkladı.. Birleşmiş Milletler (BM) Cenevre Ofisi'nde dün başlayan BM İnsan Hakları Konseyinin 45'inci oturumunda sunum yapan PEC Genel Sekreteri Blaise Lempen, son günlerde başta Hindistan olmak üzere gazetecilerin COVID-19 kaynaklı ölümlerinde keskin artış olduğunu söyledi. Lempen, 47 üyeli İnsan Hakları Konseyine çağrıda bulunarak, gazetecilerin küresel sağlık krizlerinden korunmasını güçlendirecek karar almalarını istedi. PEC verilerine göre, dünyada mart başından bu yana COVID-19 nedeniyle 47 ülkede en az 366 gazeteci hayatını kaybetti. 1 Temmuz'dan eylül başına kadar geçen iki ayda COVID-19 nedeniyle yaşamını yitiren gazetecilerin sayısı da ikiye katlandı. En fazla can kaybı Latin Amerika ülkelerinde PEC'in araştırmasına göre, Latin Amerika ülkelerinde 205, Asya'da 90, Avrupa'da 28, Afrika'da 22 ve Kuzey Amerika'da da 21 gazeteci virüs nedeniyle öldü. 82 gazetecinin hayatını kaybettiği Peru listede ilk sırada yer alırken, Ekvador'da 40, Hindistan'da 36 ve Bangladeş'te 31 gazeteci yaşamını yitirdi. COVID-19 nedeniyle 26 gazetecinin yaşamını yitirdiği Meksika listede 5. sırada bulunurken, ABD'de 20, Brezilya'da 19 ve Pakistan'da da 10 gazeteci hayatını kaybetti. Bolivya, İngiltere ve Nijerya'da 8'er gazeteci, Honduras'ta 7, Nikaragua'da 6, Rusya ve Dominik Cumhuriyeti'nde 5'er, İspanya ve Fransa'da ise 4'er gazeteci virüs nedeniyle öldü. İtalya, Kamerun, Mısır, Guatemala ve El Salvador'da 3'er gazeteci, Afganistan, Güney Afrika Cumhuriyeti, Cezayir, Kolombiya, Endonezya, Nepal ve İsveç'te ise 2'şer gazeteci yaşamını yitirdi. Suudi Arabistan, Arjantin, Avusturya, Belçika, Kanada, Irak, İran, Japonya, Kazakistan, Kırgızistan, Fas, Panama, Paraguay, Kongo Demokratik Cumhuriyeti, Tacikistan, Togo, Venezuela ve Zimbabve'den ise birer gazeteci COVID-19 nedeniyle yaşamını yitirdi. PEC, dünya genelinde yıl başından bu yana 54 gazetecinin de çeşitli nedenlerle öldürüldüğünü, böylelikle yıl içinde hayatını kaybeden gazeteci sayısının 400'ü geçtiğini bildirdi. Son Güncelleme: 15 Eylül 2020 Salı 12:17
Rusya'da COVID-19 vaka sayısı 1 milyon 73 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 73 bin 849’a, ölü sayısı 18 bin 785’e yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 5 bin 529 kişide daha COVID-19 tespit edilmesiyle vaka sayısı 1 milyon 73 bin 849’a ulaştı. Artan günlük vaka sayısı ilk defa 27 Temmuz’daki seviyeye ilerledi. Ülkede ölü sayısı ise 150 artarak 18 bin 785’e, iyileşen sayısı 5 bin 605 artarak 884 bin 305’e çıktı. Rusya genelinde vaka sayısındaki günlük artış oranı yüzde 0,5’te kaldı. Yeni vakaların yüzde 25,5’inde semptom görülmedi. Diğer yandan başkent Moskova’da son 24 saatte vaka sayısı 730 artarak 272 bin 523’e, ölü sayısı 13 artarak 5 bin 6’ya çıktı. Rusya İnsan Sağlığı ve Tüketici Haklarını Koruma Servisinin (Rospotrebnadzor) açıklamasında, son 24 saatte 218 bin test yapıldığı ve bugüne kadarki test sayısının 41 milyon 100 bini geçtiği bildirildi. Rospotrebnadzor Başkanı Anna Popova, yaptığı açıklamada, COVID-19 salgınında mevsimsel nedenlerden dolayı artış görüldüğüne işaret ederek ülkede yaz aylarında diğer ülkelerdeki gibi ikinci dalganın yaşanmadığını belirtti. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla ülkenin büyük bölümünde tedbirler gevşetilmiş ancak kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül'de yeni eğitim-öğretim yılı başlamış, okullarda maske ve sosyal mesafe zorunluluğu getirilmemişti. Son Güncelleme: 15 Eylül 2020 Salı 11:47
Çin'den ABD'ye Tayvan uyarısı. Çin, ABD'yi, Tayvan ile üst düzey ekonomik görüşmelerde bulunmanın iki ülke ilişkilerine "ciddi zarar" verileceği konusunda uyardı.. Çin Dışişleri Bakanlığı Sözcüsü Vang Vınbin düzenlediği basın toplantısında, ABD Dışişleri Bakanlığı Ekonomik Büyüme, Enerji ve Çevre Müsteşarı Keith Krach'ın Tayvan hükümeti ile ekonomik ve ticari diyalog için bu hafta adaya yapacağı ziyarete dair değerlendirmelerde bulundu. Vang, Krach'ın Tayvan ile ekonomi gündemli toplantıya katılması halinde Çin-ABD ilişkilerinin bundan olumsuz etkileneceğini belirtti. Bölgesel barış ve istikrarın önemine vurgu yapan Vang, ABD'yi "Çin-ABD ilişkilerine ve Tayvan Boğazı'ndaki barış ve istikrara ciddi zarar gelmesini önlemek için Tayvan ile her türlü resmi alışverişi durdurmaya" çağırdı. Başta Sincan Uygur Özerk Bölgesi'ndeki insan hakları ihlalleri iddiaları, Hong Kong'un yeni ulusal güvenlik yasası ve Tayvan konuları olmak üzere ABD ve Çin arasında ticaret, siber güvenlik, teknoloji alanlarında gerginlikler yaşanıyor. Yeni tip koronavirüs (Kovid-19) salgınından bu yana iki ülke arasındaki gerilim tırmanırken ABD Başkanı Donald Trump, Çin'i salgınla ilgili önemli bilgileri paylaşmayarak Kovid-19'un küresel bir salgın haline gelmesinden Çin'i sorumlu tutuyor. Çin-Tayvan anlaşmazlığı Çin'de İkinci Dünya Savaşı'nın ardından çıkan iç savaşta Mao Zıdong liderliğindeki Çin Komünist Partisinin (ÇKP) 1949'da iktidarı ele geçirmesi ve Çin Halk Cumhuriyeti'nin kuruluşunu ilan etmesi üzerine Çan Kayşek liderliğindeki Çin Milliyetçi Partisi (Kuomintag) üyeleri, Tayvan'a yerleşip 1912'de kurulan "Çin Cumhuriyeti" iktidarının Ada'da devam ettiğini ileri sürerek bağımsızlık ilan etmişti. Bu girişim Çin tarafından kabul edilmese de Tayvan temsilcileri, 1971 yılına kadar Birleşmiş Milletler (BM) Genel Kurulunda Çin'i temsil etmişti. 1950'ler ve 1960'larda çok sayıda ülkenin diplomatik ilişki tercihini Çin Cumhuriyeti'nden Çin Halk Cumhuriyeti'ne çevirmesinin ardından 1971'de BM Genel Kurulunda yapılan oylamada Pekin hükümetinin Çin'in tek meşru temsilcisi kabul edilmesiyle Tayvan'ın uluslararası örgütlerdeki konumu belirsiz hale gelmişti. Pekin yönetimi, "Tek Çin" ilkesini benimseyerek Çin'i uluslararası toplumda sadece kendilerinin temsil ettiğini savunuyor ve Tayvan'ın BM'de ve diğer uluslararası kuruluşlarda temsiline karşı çıkıyor. Son Güncelleme: 15 Eylül 2020 Salı 11:08
COVID-19 tespit edilen kişi sayısı 29 milyon 449 bini aştı. Çin'in Hubey eyaletine bağlı Wuhan kentinde ortaya çıkan ve dünyaya yayılan yeni tip koronavirüs (COVID-19) salgınında tespit edilen vaka sayısı, dünya genelinde 29 milyon 449 bini geçti.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 932 bin 802 kişi yaşamını yitirdi. Vaka sayısı dünya genelinde 29 milyon 449 bin 63'e çıkarken, virüs saptanan 21 milyon 280 bin 298 kişi sağlığına kavuştu. Dünyada tedavisi süren 7 milyon 235 bin 963 aktif vaka bulunuyor. En fazla vaka ve ölümün kaydedildiği ABD'de, 6 milyon 749 bin 289 kişide COVID-19 tespit edildi, salgın nedeniyle 199 bin kişi hayatını kaybetti. ABD'ye ek olarak vaka sayıları 250 bini geçen ülkeler şöyle: "Hindistan (4 milyon 930 bin 236), Brezilya (4 milyon 349 bin 544), Rusya (1 milyon 68 bin 320), Peru (733 bin 860), Kolombiya (721 bin 892), Meksika (671 bin 716), Güney Afrika (650 bin 749), İspanya (593 bin 730), Arjantin (565 bin 446), Şili (436 bin 433), İran (404 bin 648), Fransa (387 bin 252), İngiltere (371 bin 125), Bangladeş (339 bin 332), Suudi Arabistan (326 bin 258), Pakistan (302 bin 424), Irak (294 bin 478), Türkiye (292 bin 878), İtalya (288 bin 761), Filipinler (265 bin 888) ve Almanya (263 bin 221). " ABD'nin haricinde ölü sayısı 10 bini geçen ülkeler ise şu şekilde sıralandı: "Brezilya (132 bin 117), Hindistan (80 bin 808), Meksika (71 bin 49), İngiltere (41 bin 637), İtalya (35 bin 624), Fransa (30 bin 950), Peru (30 bin 812), İspanya (29 bin 848), İran (23 bin 313), Kolombiya (23 bin 313), Rusya (18 bin 635), Güney Afrika (15 bin 499), Şili (12 bin 13), Arjantin (11 bin 667) ve Ekvador (10 bin 922). Son Güncelleme: 15 Eylül 2020 Salı 09:59
Avustralya’da iki aydır ilk kez virüsten can kaybı yaşanmadı. Avustralya’nın Victoria eyaletinde 42, Yeni Güney Galler’de 7, Queensland'da 1kişi daha yeni tip koronavirüse (Covid-19) yakalanırken, ülkede 13 Temmuz’dan bu yana ilk kez virüs kaynaklı ölüm olmadı.. Avustralya’da Covid-19 kaynaklı 816 can kaybının 729’unun yaşandığı eyalet konumundaki Victoria’nın Başbakanı Daniel Andrews, eyaletin başkenti Melbourne'de basın toplantısı düzenledi. Toplantıda eyaletteki vaka sayıları, hafifletilen yeni tedbirler ve can kayıplarıyla ilgili açıklamada bulunan Başbakan Andrews, eyalette son 24 saatteki verilere göre Covid-19 kaynaklı can kaybı yaşanmadığını ancak 42 kişiye daha hastalığın teşhisinin konulduğunu söyledi. Yasaklara uyarak kuralların başarılı olmasına destek verenlere teşekkür eden ve hafif belirtiler bulunsa bile vatandaşları test yaptırmaya davet eden Andrews, Covid-19’lu hastalara tedavi hizmeti verirken virüse yakalanan sağlık çalışanlarına da geçmiş olsun dileğinde bulundu. 141 kişi çeşitli hastanelerde tedavi görüyor Avustralya'nın diğer eyaletlerinde haftalardır virüs kaynaklı ölüm kaydedilmezken Victoria’da 13 Temmuz’dan bu yana devam eden Covid-19 kaynaklı can kayıpları ilk kez bugün yaşanmadı. Ülkedeki toplam 816 can kaybından, 729’u Victoria’da, 52’si NSW’de, 13’ü Tazmanya'da, 9’u Batı Avustralya'da, 6’sı Queensland'da, 4’ü Güney Avustralya'da, 3’ü de Avustralya Başkent Bölgesi'nde kaydedilmişti. Öte yandan Victoria’da 42 kişinin virüse yakalanmasının ardından, NSW’de 7, Queensland eyaletinde 1 kişinin daha Covid-19 teşhisi konulmasıyla ülke genelindeki toplam vaka sayısı 26 bin 692’ye, iyileşenlerin sayısı da 23 bin 573’e yükseldi. Ülkedeki toplam 1321 aktif vakadan 18’i yoğun bakım ünitesinde olmak üzere, 141 kişi çeşitli hastanelerde tedavi görüyor. Bölgesel Victoria’da yasaklar hafifletilecek Melbourne dışında kalan bölgelerde Perşembe gününden itibaren sıkı tedbirlerin hafifletileceğini duyuran Başbakan Andrews, "Bugün bölgesel Victoria için harika bir gün." ifadelerini kullandı. Yeni kurallara göre söz konusu bölgelerde yaşayan Avustralyalıların evlerinden çıkmak için herhangi bir gerekçeye ihtiyaçları olmayacağını açıklayan Andrews, açık alanlarda 10 kişinin bir araya gelmesine ve evlere yapılacak ziyaretlerde 5 kişiye izin verileceğini söyledi. Okulların dördüncü dönemden itibaren açılmasını öngören yeni kurallara göre düğünler 10, cenaze törenleri de 20 kişinin katılımıyla yapılabilecek. -Güney Avustralya eyalet sınırlarını açmaya hazırlanıyor Güney Avustralya Eyalet Başbakanı Steven Marshall, Kovid-19 yasakları kapsamında kapalı olan, Yeni Güney Galler (NSW) ve Avustralya Başkent Bölgesi ile sınırlarının yakın bir zamanda açılacağını söyledi. Başkent bölgesinde aktif vaka bulunmadığını ve NSW’de yeni vakaların tek hanelerde seyrettiğini hatırlatan Başbakanı Steven Marshall, eyalet sağlık komitesinin sınırları açmayı güvenli bulması halinde hızlı hareket edeceklerini aktardı. Marshall, virüsün son aylarda en fazla etkili olduğu Victoria ile kapalı olan sınırların ne zaman açılacağı konusuna ise değinmedi. Yeni Zelanda'da 3 kişi daha virüse yakalandı Yeni Zelanda Sağlık Bakanlığından yapılan açıklamaya göre, Dubai üzerinden ülkeye dönen 30 yaşlarındaki erkek ve iki çocuğuna yapılan Covid-19 testleri pozitif çıktı. Söz konusu kişilerin otelde karantina altında tutulduğunu açıklayan Sağlık Bakanlığı, ülkedeki 83 aktif vakadan 2'si yoğun bakımda olmak üzere 4 kişinin çeşitli hastanelerde tedavi altında olduğunu kaydetti. Ülkede Covid-19'un görüldüğü günden bu yana gerçekleştirilen testlerde virüse yakalandığı belirlenen 1801 kişiden 1694'ü sağlığına kavuşurken, 24 kişi hayatını kaybetmişti. Son Güncelleme: 15 Eylül 2020 Salı 07:18
Japonya’da 100 yaş üstü nüfus rekor kırdı. Japonya'da 100 yaşını aşmış insanların sayısı ilk kez 80 bini geçti.. Sağlık, Çalışma ve Refah Bakanlığı, nüfus kayıt verilerini baz alarak ülkede yüz yaşını aşanların verilerini güncelledi. Buna göre, bir yüzyılı geçirmiş insanların sayısı 9 bin 176 artarak 80 bin 450'ye yükseldi. Verilerin 50 yıldır sürekli artan bir grafik çizdiği Japonya'da kadınlar yüzde 88'le bu oranın büyük çoğunluğunu oluşturuyor. Yüz yaşını aşanlar en fazla batıdaki Şimane eyaletinde hayatlarını sürerken, burayı sırayla Koçi ve Tottori eyaletleri takip ediyor. Japonya'da 2019 verilerine göre, ortalama ömür süresi kadınlar için 87,45 yıl, erkekler için 81,41 yıl olarak seyrediyor. İlk olarak 1963 yılında kayıt altına alınan veriler, son 50 yıldır sürekli artış gösteriyor. Son Güncelleme: 15 Eylül 2020 Salı 06:26
Avrasya ülkelerinde Covid-19 salgınında son durum. Avrasya ülkelerinde koronavirüs (Covid-19) salgını etkili olmaya devam ediyor. Son 24 saatte Moldova'da 229, Belarus'ta 187, Azerbaycan'da 76, Tacikistan'da 39 yeni vakaya rastlandı.. Moldova Sağlık, Çalışma ve Sosyal Koruma Bakanlığından yapılan açıklamada, son 24 saatte Covid-19 vaka sayısının 229 artarak 43 bin 207’ye, ölen sayısının 7 artışla 1130’a çıktığı bildirildi. Hayatını kaybedenlerin 33’ünün sağlık çalışanı olduğu kaydedilen açıklamada, 498 kişinin sağlığına kavuşmasıyla iyileşen sayısının 31 bin 828 olduğu aktarıldı. Sağlık alanında ilan edilen olağanüstü halin 30 Eylül’e kadar uzatıldığı Moldova’da yaklaşık 27 bin kişi gözetim altında tutuluyor. Moldova'ya bağlı Gagauz Özerk Yeri'nde ise toplam Covid-19 vaka sayısı 12 artarak 2 bin 26’ya yükseldi. Belarus Belarus Sağlık Bakanlığından yapılan açıklamaya göre, son 24 saatte Covid-19 vaka sayısı 187 artarak 74 bin 360’a, hayatını kaybedenlerin sayısı 6 artışla 756’ya yükseldi. Ülkede son 24 saatte 25 kişi iyileşti ve böylece sağlığına kavuşanların sayısı 72 bin 609’a ulaştı. Karantinanın ilan edilmediği ülkede, 995 Covid-19 hastasının tedavisi sürüyor. Özbekistan'da vaka sayısı 48 bine yaklaştı Özbekistan Sağlık Bakanlığından yapılan açıklamada, gün boyunca ülkede Covid-19 vaka sayısının 216 artarak 47 bin 836'ya, ölü sayısının 2 artarak 396'ya çıktığı belirtildi. Açıklamada, iyileşenlerin sayısının 373 artarak 44 bin 375 olduğu ve şimdiye kadar virüs tespit edilen hastaların yüzde 93'ünün iyileştiği kaydedildi. Ülkedeki hastanelerde 3 bin 65 kişi tedavi ediliyor. Azerbaycan Azerbaycan Bakanlar Kuruluna bağlı Covid-19 karargahından yapılan açıklamaya göre, son 24 saatte 76 kişide daha Covid-19 tespit edildi ve toplam vaka sayısı 38 bin 403'e yükseldi. Sağlığına kavuşanların sayısı 104 artarak 35 bin 860'a ulaştı, yaşamını yitirenlerin sayısı 2 artarak 564 oldu. Bugüne kadar 1 milyon 13 bin 108 testin yapıldığı Azerbaycan'da 1979 kişinin tedavisi sürüyor. Tacikistan Tacikistan Sağlık ve Sosyal Koruma Bakanlığından yapılan açıklamaya göre, son 24 saatte ülkede vaka sayısı 39 artarak 9 bin 88'e çıktı. Son 24 saatte taburcu edilenlerin sayısı 37 artarak 7 bin 853'e yükseldi. Covid-19 kaynaklı 72 ölümün gerçekleştiği ülkede 1163 kişinin tedavisi sürüyor. Kazakistan Kazakistan'da temmuz başında Covid-19 vaka sayısının keskin artmasıyla uygulanmaya başlayan sıkı karantina tedbirleri kademeli olarak gevşetiliyor. Covid-19'la ilgili Kurumlar Arası Komisyonun kararına göre, daha önce sadece hafta içi çalışmasına izin verilen güzellik, kozmetik salonları, spor tesisleri, fitness merkezleri, sauna, yüzme havuzları ve dini mekanların hafta sonları da sıhhi kurallara uyulması şartıyla çalışmasına izin verildi. Ülkede bugüne kadar 106 bin 855 Covid-19 vakası tespit edilmiş bunun yüzde 99'u iyileşmiş, 1671 kişi hayatını kaybetmişti. Son Güncelleme: 14 Eylül 2020 Pazartesi 23:48
İran'ın ABD'ye karşı açtığı davada duruşmalar başladı. İran'ın ABD'nin tek taraflı yaptırımları nedeniyle merkezi Hollanda'nın Lahey kentinde bulunan Uluslararası Adalet Divanında açtığı davada ilk duruşma yapıldı.. İran ile ABD arasında 1955'te imzalanan, "Dostluk, Ekonomik Münasebetler ve Konsolosluk Hukuku" anlaşmasına dayanan uyuşmazlıkta Uluslararası Adalet Divanında (UAD) görülecek duruşmalar, ABD'nin mahkemenin "yargı yetkisi"ne ilişkin itirazlarıyla başladı. ABD'nin avukatları, ABD Başkanı Donald Trump'ın nükleer anlaşmadan çekilerek yaptırımları geri getirmesinin 1955'te iki ülke arasında imzalanan "İran-ABD Dostluk Anlaşması"na aykırı olmadığını savunarak "İran’ın amacı nükleer anlaşmayı tekrar hayata geçirmek" dedi. Söz konusu anlaşmanın artık geçerli olmadığını iddia eden avukatlar, İran'a yönelik yaptırımların herhangi bir anlaşmayı ihlal etmediğini kaydetti. Bir hafta sürecek duruşmalar çarşamba günü İran'ın karşı savunmasıyla devam edecek. Yeni tip koronavirüs (Covid-19) önlemleri sebebiyle video konferans yöntemiyle gerçekleştirilen duruşmalara hakimlerin bazıları Lahey'de bulunan Divan'da bizzat katıldı. Ön incelemede bazı yaptırımların askıya alınmasına hükmedilmişti İran'ın, nükleer anlaşmadan çekilerek tek taraflı şekilde yaptırımları geri getirmesi nedeniyle ABD'ye karşı UAD'de açtığı davada iki ülkenin geçici itirazları Ekim 2018'de dinlenmişti. UAD 3 Ekim 2018'de, İran'ın yaptırımlarının askıya alınmasıyla ilgili tedbir talebini kabul ederek ABD’nin insani yardım, tıbbi ürünler, gıda ve tarım ürünlerin ithalatını etkileyen ve sivil havacılığa uygulanan bazı yaptırımları kaldırılmasına hükmetmişti. ABD Dışişleri Bakanı Mike Pompeo, UAD'nin tedbir kararını açıklamasının ardından, iki ülke arasında 1955'te imzalanan, "Dostluk, Ekonomik Münasebetler ve Konsolosluk Hukuku" anlaşmasının feshedildiğini açıklamıştı. Tahran yaptırımların askıya alınmasını istiyor ABD Başkanı Donald Trump, 8 Mayıs 2018'de ülkesini nükleer anlaşmadan çekerek İran'a yönelik yaptırımları geri getirmişti. Bunun üzerine Tahran yönetimi, ABD'nin tek taraflı yaptırımlarının iki ülke arasında 1955'de imzalanan "Dostluk Anlaşması"nı ihlal ettiği gerekçesiyle UAD'de dava açmıştı. İran'da Şah'ın iktidarda olduğu dönemde imzalanan anlaşmada, iki ülke arasındaki "dostane ilişkiler" vurgulanırken, "karşılıklı olarak faydalı ticaret ve yatırımların ve daha yakın ekonomik ilişkilerin teşvik edileceğine" değiniliyor. Anlaşmanın bir maddesi, taraflar arasında çıkacak herhangi bir anlaşmazlık diplomatik yollarla tatmin edici bir biçimde çözülemediği takdirde tarafların konuyu Uluslararası Adalet Divanı'na taşıyabileceğini belirtiyor. UAD, uluslararası anlaşmalara konu olan sorunların çözümü konusunda BM yargı organı olarak görev yapıyor. Dünden bugüne İran nükleer anlaşması Birleşmiş Milletler, ABD ve Avrupa Birliği, uzun yıllardır İran'ın uranyum zenginleştirmesinin önüne geçmek için Tahran yönetimini hedef alan yaptırımlar uyguluyordu. Yaptırımlardan etkilenen İran yönetimi ile P5+1 ülkeleri olarak adlandırılan BM Güvenlik Konseyinin daimi üyeleri ABD, Rusya, Çin, İngiltere ve Fransa ile Almanya'nın yanı sıra Avrupa Birliği arasında yaklaşık üç yıl süren müzakerelerden sonra Temmuz 2015'te anlaşmaya varılmıştı. Obama yönetiminin imzaladığı anlaşmaya karşı çıkan Trump, Kasım 2016'daki başkanlık seçimi öncesi ve sonrasında anlaşmayı, "dünyanın en kötü anlaşması" olarak nitelemişti. Trump, İran'ı ABD'nin düşmanı olarak gördüğü, anlaşmanın İran'ın balistik füze denemelerini kapsamadığı, anlaşmanın bitiminden sonra İran'ın yeniden nükleer silah elde etme imkanına sahip olabileceği ve "aslında daha iyi bir anlaşma yapabileceği" gibi gerekçelerle "Kapsamlı Ortak Eylem Planı"na karşı çıkmıştı. Anlaşmanın diğer taraflarından Fransa ve Almanya gibi ülkelerin liderleri Trump'ı anlaşmadan çekilmemesi için ikna etmeye çalıştı ancak başarılı olamamıştı. Son Güncelleme: 14 Eylül 2020 Pazartesi 23:21
Fransa'da son 24 saatte vaka sayısı 6 bini geçti. Fransa'da koronavirüs (Covid-19) salgınında son 24 saatte 6 bin 158 vaka görüldü.. Fransa Halk Sağlığı Kurumundan yapılan açıklamaya göre, ülkede günlük vaka sayısı iki gündür düşüş gösteriyor. Fransa'da virüs bulaşan kişi sayısı son 24 saatte 6 bin 158 artışla 387 bin 252'ye yükseldi. Hastanelerde 34 kişinin yaşamını yitirmesiyle can kaybı 30 bin 950'ye ulaştı. Covid-19 nedeniyle 712'si yoğun bakımda olmak üzere 5 bin 498 kişinin tedavisinin sürdüğü ülkede iyileşenlerin sayısı 237 artışla 89 bin 507 oldu. Ülkede yoğun bakımdakilerin sayısındaki artış ve salgının seyri kötüleşmeye devam ediyor. Yeni tedbirler Fransız yetkililer, günlük vaka sayılarının artması üzerine birçok bölgede ve kentte yeni tedbirler aldı. Buna göre içerisinde Bordeaux kentinin de bulunduğu Nouvelle-Aquitaine bölgesinde büyük etkinliklerdeki seyirci sayısı 1000 ile sınırlandırıldı. Bordeaux'da ayrıca, açık alanlarda, park, bahçe ve plajlarda 10'dan fazla kişinin bir araya gelmesi, okul gezileri, düğünlerde ve özel etkinliklerde dans edilmesi yasaklandı. Covid-19 tedbirlerine uymayan bar ve restoranların kapatılacağı Bordeaux'da kafe ve restoranlarda ayakta alkol tüketilmesi yasaklandı. Marsilya'da ise saat 20.00'den itibaren kamuya açık alanlarda alkol satışı yapılamayacak. Birçok etkinliğin iptal edildiği Marsilya'da plajlarda 10'dan fazla kişinin bir araya gelmesi yasaklandı. Günlük vaka sayısında rekor kırılmıştı Fransa'da bir süre önce 10 bin 561 Kovid-19 vakası tespit edilmiş, salgının başlangıcından bu yana en yüksek günlük vaka sayısı kaydedilmişti. Bilim Kurulu, ülkede sonbahar ya da kış aylarında ikinci dalganın yaşanmasından endişe edildiğini açıklamıştı. Son Güncelleme: 14 Eylül 2020 Pazartesi 22:20
İspanya'da son 3 günde 27 bin 404 Covid-19 vakası. İspanya'da yeni tip koronavirüs (Covid-19) salgınında vaka sayısında son 3 günde 27 bin 404 artış oldu.. Covid-19 verilerini hafta sonu paylaşmayan Sağlık Bakanlığı, son olarak cuma akşamı 566 bin 326 olarak açıkladığı toplam vaka sayısını, bugün 27 bin 404 artışla 593 bin 730 olarak güncelledi. Avrupa'da en fazla Covid-19 vakasının görüldüğü ülke olan İspanya, aynı zamanda yeni vakalardaki artış ile de ilk sırada bulunuyor. Bakanlığın verilerine göre, Covid-19'dan son 7 günde 207 kişinin hayatını kaybetti ve salgından ölenlerin toplam sayısı 29 bin 848'e çıktı. Covid-19 kaynaklı ölümlerde cuma gününden bu yana 101 artış olduğu gözlendi. Ülkede son 7 günde Covid-19'dan dolayı hastanede tedavi gören 1976 hasta bulunuyor ve bunlardan 138'i yoğun bakımda yatıyor. Sağlık Bakanlığı yetkilileri, salgınla ilgili geçen haftalara nazaran vaka sayılarındaki artışlarda azalma gözlendiğini ama buna rağmen hastanelerde tedavilerde artış olduğunu ifade etti. 1 haftada 137 okulda Covid-19 vakası tespit edildi Diğer yandan Cadena Ser radyosu, ülkenin büyük bölümünde geçen hafta başlayan yeni eğitim yılının ilk haftasında en az 137 okulda Kovid-19 vakalarının tespit edildiğini duyurdu. Haberde, Covid-19 testlerinde 66 öğretmen, 21 öğrencide virüs tespit edildiği, geri kalan 50 vakanın kimliklerinin ise açıklanmadığı kaydedildi. Şimdiye kadar hepsi Bask bölgesinde olmak üzere 6 anaokul ve 3 kolejin Covid-19 vakaları nedeniyle kapatıldığı, diğer yerlerde ise sadece vakaların çıktığı sınıflardaki öğrencilerin ve öğretmenlerin evlerinde karantinada bekletildikleri bildirildi. İspanya'daki 17 özerk yönetimin arasından Katalonya, Murcia, Kanarya Adaları ve Asturias'ın da yeni eğitim yılına bugün başlamasıyla ülke genelinde tüm okullar açılmış oldu. Bu arada İspanya'da aşı adaylarının klinik olarak gönüllüler üzerinde denenmesine yarından itibaren başlanacağı bilgisi paylaşıldı. Portekiz'deki durum Portekiz Sağlık Bakanlığı, Covid-19'dan son 24 saatte 4 kişinin hayatını kaybettiğini ve 613 yeni vaka kaydedildiğini duyurdu. Ülkede salgından şimdiye kadar hayatını kaybedenlerin sayısı 1871 olurken, vaka sayısı da 64 bin 596'ya çıktı. Portekiz hükümeti artan günlük vakalardan dolayı 15 Eylül'den itibaren geçerli olmak üzere ülke genelinde 10 kişiden fazla toplanmaya yasak getirilmesi, alışveriş merkezleri ve dükkanların açılış ve kapanma saatlerinin, alkol satışının ve restoran ile kafeteryaların doluluk oranlarının kısıtlanması gibi ek önlemler almıştı. Son Güncelleme: 14 Eylül 2020 Pazartesi 21:23
Dünyada Covid-19 salgınında son 24. Dünya genelinde yeni tip koronavirüs (Covid-19) bulaşanların sayısı 29 milyon 291 bine, salgında hayatını kaybedenlerin sayısı 930 bine, iyileşenlerin sayısı ise 21 milyon 108 bine ulaştı.. aka sayıları ABD'de 6 milyon 721, Hindistan'da 4 milyon 878, Brezilya'da 4 milyon 335, Rusya'da 1 milyon 68 bine çıktı. Online satış devi Amazon, Covid-19 döneminde artan satışlarının ardından ABD ve Kanada'da 100 bin kişiyi işe alacağını duyurdu. İtalya’da salgın nedeniyle marttan beri kapalı olan ilk ve orta dereceli okullar, yeni eğitim öğretim yılıyla bugün bazı bölgelerde yeniden açıldı. Ülkede 12 bölge ve Trento vilayetinde 5,6 milyon öğrenci için 6 aylık aradan sonra ders zili çaldı ve öğrenciler yeniden sınıflarına döndü. Brüksel Havalimanı'nda Covid-19 testi yapılan mobil laboratuvar açıldı. İngiltere'de salgınla mücadele kapsamında 6'dan fazla kişinin toplanmasının yasaklanması protesto edildi. Koronavirüs vakalarında artışın dikkat çektiği Hindistan'da 5 aylık aranın ardından bugün açılan Meclis'te en az 25 milletvekilinde Covid-19 tespit edildi. Kırgızistan'da salgına karşı alınan tedbirlere uymayan kafe ve düğün restoranları işletenler hakkında ilk uyarıdan sonra dava açılması kararı alındı. Endonezya’nın başkenti Cakarta’da Covid-19 vakalarının artması nedeniyle kısıtlamalar yeniden uygulamaya konuldu. Kısıtlamalar, 2 hafta boyunca okulların, turistik alanların, eğlence merkezleri, park ve spor salonlarının kapalı olmasının yanı sıra düğün, toplantı ve seminer gibi etkinliklerin askıya alınmasını kapsıyor. Balkan ülkelerinden Sırbistan, yurt dışında bulunan vatandaşlarına 18 Eylül'e kadar ülkeye dönmeleri çağrısında bulundu. Son Güncelleme: 14 Eylül 2020 Pazartesi 21:12
DSÖ: Covid-19 son salgın olmayacak. DSÖ Genel Direktörü Dr. Tedros Adhanom Ghebreyesus, "Bir sonraki acil sağlık durumunun ne olacağını bilmiyoruz ama bunun geleceğini biliyoruz. Hazırlıklı olmalıyız. Bu korku tellallığı değil, bir eylem çağrısıdır." dedi.. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus, yeni tip koronavirüs (Covid-19) salgınının ne son salgın ne de son küresel acil sağlık durumu olmayacağı uyarısında bulunarak, gelecekteki salgınların önüne geçilebilmesi için "doğru siyasi ve finansal yatırımlar" yapılması çağrısında bulundu. Ghebreyesus, DSÖ ve Dünya Bankasının ortak bir kurumu olan Küresel Hazırlık İzleme Kurulu'nun (GPMB), Covid-19 salgını izleme raporunun açıklandığı etkinlikte konuştu. Salgının, dünyanın pek çok ülkesinde sağlık sistemleri, ekonomiler ve toplumları altüst ettiğini vurgulayan Ghebreyesus, ayrıca salgının pek çok kişinin yaşamına ve geçim kaynaklarına mal olduğuna dikkati çekti. Ghebreyesus, "Gelişmiş sağlık sistemlerine ve güçlü ekonomilere sahip ülkeler bile bunalmış durumda ancak başarılı olan ülkelerin çoğu SARS, MERS, H1N1, Ebola ve diğerleri gibi önceki salgınlardan ders almış olanlar." diye konuştu. "Bu ne en son salgın ne de en son küresel acil sağlık durumu olmayacak." uyarısında bulunan Ghebreyesus, gelecekteki salgınların önüne geçilebilmesi için "doğru siyasi ve finansal yatırımlar" yapılması çağrısı yaptı. Ghebreyesus, böylelikle gelecek nesillerin salgın tehlikelerinden korunabileceğini söyledi. Ghebreyesus, insanlığın tedbir almadığı ve beklediği her günün yeni bir hastalık, iklim değişliği veya doğa felaketinin habercisi olduğu görüşünü savunarak, şöyle konuştu: "Bir sonraki acil sağlık durumunun ne olacağını bilmiyoruz ama bunun geleceğini biliyoruz. Hazırlıklı olmalıyız. Bu korku tellallığı değil, bir eylem çağrısıdır. Tüm bu zorlukların üstesinden gelmek için gerekli araçlara ve bilgi birikimine sahibiz. Bu küresel tehditlerle ancak birlikte dayanışma içinde ve uzun vadeli iş birliğiyle mücadele edebiliriz." 2020'nin tüm insanlık için bir "uyarı işareti" olduğunu belirten Ghebreyesus, "Covid-19 salgını insanlık için korkunç bir maliyet oluşturdu. Bunlar zor kazanılan derslerdi. Onlardan öğrenmeliyiz ve daha iyi (dünya) inşa etmeliyiz." diye konuştu. GPMB'den tüm dünyaya eylem çağrısı Öte yandan, GPMB'den yapılan yazılı açıklamada, Kurul'un geçen yıl açıkladığı raporda, dünyanın dört bir yanına yayılan, milyonlarca insanı öldüren, ekonomileri bozan ve ulusal güvenliği istikrarsızlaştıran ölümcül bir salgının gerçek olasılığına karşı dünyanın hazırlıksız olduğu konusunda uyarıda bulunulduğu anımsatıldı. Kurul, geçmişte küresel sağlık krizlerine verilen tepkiyi karakterize eden "panik" ve "ihmal döngüsünü" kırmak için acil eylem çağrısında bulundu. GPMB'nin yeni raporunda ise Covid-19 salgınına karşı verilen küresel mücadele sert şekilde eleştirildi. Dünyanın pandemiyi önlemede toplu bir başarısızlık sergilediği ileri sürülen raporda, "Pek çok ülkede liderler bilime, kanıta ve en iyi uygulamaya dayalı erken karar verici eylemlerde bulunmakta zorlandılar. Liderlerin bu hesap verebilirlik eksikliği, (salgına) müdahale çabalarını engelleyen derin ve derinleşen bir güven açığına yol açtı." ifadesi kullanıldı. GPMB'nin eş başkanı Elhadj As Sy ise rapora ilişkin, "Covid-19 salgınına karşı mücadelede şeffaflık ve hesap verebilirlik şarttır. Güven, daha iyi sağlık sistemleri için hükümet-topluluk ilişkilerinin temelidir ancak bu güven, hükümetler ve liderler taahhütlerini yerine getirmediğinde dağılır." değerlendirmesinde bulundu. Son Güncelleme: 14 Eylül 2020 Pazartesi 20:09
İtalya'da salgında yeni vaka sayısı geriliyor. İtalya'da koronavirüs (Covid-19) salgınında, son 24 saatte 1008 yeni vaka açıklandı.. Sağlık Bakanlığının paylaştığı günlük verilere göre, son 24 saatte 1008 kişiye Kovid-19 tanısı konuldu. Ülkede 12 Eylül'den beri gerileme eğilimindeki günlük yeni vaka sayısında, düşüş bugün de devam ederken, günlük test sayısının, 45 bin 309 ile bir önceki güne göre 27 bin daha az olması dikkati çekti. Yeni vakaların eklenmesiyle ülke genelinde, salgın başından bu yana Kovid-19 bulaşanların toplam sayısı 288 bin 761 oldu. Halihazırda aktif Covid-19 hasta sayısı 39 bin 187’ye çıkarken, yoğun bakımda tedavi görenlerin sayısı da 197’ye ulaştı. Hayatını kaybedenlerin sayısı son 24 saatte 14 artarak 35 bin 624 oldu. İyileşenlerin sayısı ise 316 artarak 213 bin 950’ye yükseldi. Diğer yandan, ülkede bugün 6 ay aradan sonra 12 bölgede 5,6 milyon öğrenci için ders zili yeniden çaldı. İlk ve orta dereceli okullara giden öğrenciler, kapasiteleri azaltılmış ya da tek kişilik sıralarla yeniden düzenlenmiş sınıflarda dersbaşı yaptı. Cumhurbaşkanı Sergio Mattarella da eğitim yılının başlaması dolayısıyla sembolik bir ziyaret gerçekleştirerek ülkede salgının ilk görülüp karantinaya alınan beldelerden olan kuzeydeki Vo’daki öğrencilerle bir araya geldi. Son Güncelleme: 14 Eylül 2020 Pazartesi 19:26
ABD'de COVID-19'dan yaşamını yitirenlerin sayısı 198 bin 562'ye çıktı. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 412 artarak 198 bin 562'ye yükseldi.. ABD, COVID-19 salgınının merkezi ve en fazla can kaybının görüldüğü ülke olmayı sürdürüyor. COVID-19 verilerinin derlendiği "Worldometer" internet sitesine göre, ülkede virüs bulaşan kişi sayısı son 24 saatte 32 bin 362 artışla 6 milyon 711 bin 385'e ulaştı. Virüs nedeniyle yaşamını yitirenlerin sayısı ise 412 artarak 198 bin 562'ye çıktı. Ülkede COVID-19'dan iyileşenlerin sayısı 3 milyon 975 bini geçerken, yapılan test sayısı ise 92 milyon 419 bini aştı. ABD'yi Hindistan ve Brezilya izliyor En fazla vaka görülen ülkeler sıralamasında ABD'yi 4 milyon 850 bin 887 vakayla Hindistan, 4 milyon 330 bin 455 vakayla Brezilya izliyor. ABD genelinde ise 762 bin 15 vakayla California salgından en fazla etkilenen eyalet konumunda bulunurken, bunu 691 bin 553 vakayla Texas ve 663 bin 994 vakayla Florida takip ediyor. Ölü sayısında ise New York eyaleti 33 bin 116 can kaybıyla ilk sırada yer alıyor. Son Güncelleme: 14 Eylül 2020 Pazartesi 17:11
İngiltere'de 6'dan fazla kişinin bir araya gelmesinin yasaklanması protesto edildi. İngiltere'de yeni tip koronavirüs (COVID-19) salgınıyla mücadele kapsamında 6'dan fazla kişinin toplanmasının yasaklanması protesto edildi.. StandUpX önlem ve aşı karşıtı grup, yasağa rağmen başkent Londra'daki Parlamento Meydanında bir araya geldi. Yaklaşık 20 kişinin katıldığı eylemin başında polis uyarıda bulundu. Yapılan konuşmalarda salgın kapsamında alınan önlemlerin hem gereksiz olduğu hem de özgürlükleri sınırlandırdığı iddia edildi. Eylemciler, hükümetten önlemleri geri almasını istedi. Grup üyeleri, daha sonra yaklaşık 300 metre uzaklıktaki Başbakanlık ofisi 10 Numara'ya yürüdü. Burada "6 kişi kuralını kabul etmiyoruz" şeklinde slogan atan eylemciler, polisin uyarısının ardından yolun karşısına geçerek protestolarını sürdürdü. Grubun geçen ay düzenlediği gösteriye, binlerce kişi katılmıştı. 6 kişi kuralı İngiltere'de son günlerde artan COVID-19 vakaları nedeniyle 6'dan fazla kişinin toplanmasının yasaklanacağı ve yasağın 14 Eylül'de yürürlüğe gireceği açıklanmıştı. Bazı istisnalar hariç 6'dan fazla kişinin kapalı ya da açık alanlarda buluşmasını yasaklayan kural, kuralı ihlal edenlere ilk etapta 100 sterlin (yaklaşık 965 lira), ihlalin tekrarlanması durumunda ise 3 bin 200 sterline kadar para cezasını gerektiriyor. Avrupa'da COVID-19'dan en çok ölümün yaşandığı İngiltere'de son 1 ayda yeni vaka sayısı yükselişe geçti. Ülkede 27 Haziran - 8 Ağustos tarihlerinde 1000'in altında görülen günlük ortalama yeni vaka sayısı son günlerde 3 bini geçmeye başladı. Son Güncelleme: 14 Eylül 2020 Pazartesi 15:57
Hafter'e Bingazi darbesi: Halk sokaklarda. Darbeci Hafter, Libya'nın Bingazi'deki desteğini kaybediyor. Bingazi halkı, kötü yaşam koşulları nedeniyle günlerdir sokaklarda bu sloganı atıyor: Ayağa kalk Bingazi.... Bingazi, Libya'nın ikinci büyük şehri, Libya'nın en güzel sahil bölgelerinden biri. Libyalılar için "sevilen anne" olarak bilinen kent... Aynı zamanda Libya tarihinin önemli isimlerinden Ömer Muhtar'ın da memleketi. Bingazi'de yaşam 16 Mayıs 2014'ten itibaren şekil değiştirmeye başladı. Çünkü darbeci Hafter bu tarihten itibaren Bingazi'yi yavaş yavaş kontrolü altına almaya başlamıştı. Yaklaşık 3 yıldır Bingazi ve çevresi, Libya'daki çatışmaların temel sorumlusu darbeci Hafter'in kontrolü altında. Bu süre zarfından Bingazi halkının bir kısmı Hafter'e destek verdi bir kısmı da destek veriyor gibi görünmek zorunda kaldı; yaşayabilmek, hayatta kalmak için. Ancak artık Bingazi'de bir kırılma yaşanıyor. "Ayağa kalk Bingazi" Bingazi halkı kötü yaşam koşulları nedeniyle günlerdir sokaklarda eylem yapıyor. Eylemlerin ilk gününde zaman zaman lastik yakan Bingazililer, gayrimeşru hükümete ait bazı binalar da ateşe verdi ve en önemlisi de aynı sloganlarla yürüyorlar: "Ayağa kalk Bingazi..." Bu slogan Bingazi halkının darbeci Hafter ve milislerinin kontrolü altında neler yaşadığının önemli kanıtlarından biri. Artık halk sokaklara çıkarak, bir darbeciyi istemediklerini yüksek sesle ortaya koyuyor. Darbeci Hafter’in kontrolündeki Bingazi ve Merc kentlerinde halk sokak eylemlerini sürdürüyor. Libya’da yaşanan son gelişmeler @trthaber’de. pic.twitter.com/pOlLbgklOj — TRT Haber Canlı (@trthabercanli) September 14, 2020 Hafter'in sözde askeri karargahının bulunduğu bölge Sahada kaybeden Hafter, kontrolü atında tuttuğu Bingazi, Merj, Derne ve Tobruk'ta halk desteğini de kaybediyor. Özellikle Merj'de gösterilerin olması dikkat çekiyor. Çünkü burası Hafter'in sözde askeri karargahının olduğu bölge. Hafter'in kontrolü altında bulunan noktalardaki önemli gelişmelerden biri de gayrimeşru hükümetin istifasını sunması. Libya'da taraflar arasında siyasi çözüm çabaları yoğunlaşırken, bu çözüm arayışının içinde olmayan iki isim dikkat çekiyor; Hafter ve Birleşik Arap Emirlikleri... Darbeci Hafter, ateşkesi ihlal etmeyi sürdürürken, BAE'den hafter ve milislerine silah sevkiyatı sürüyor. Libya'da istikrarı istemeyen bu iki isim, siyasi çözüm çabalarının karşısında her geçen gün biraz daha kaybetmeye devam ediyor. Tarhune'de yaşananlar Libya'da darbeci Hafter kontrolündeki bölgelerde halkın yaşadığı zulüm ve kötü koşullar, özellikle Tarhune operasyonundan sonra net şekilde ortaya çıkmıştı. Libya ordusunun başarılı operasyonuyla temizlenen Tarhune'de, milislerin halka yaptığı zulüm, kayıp insanlar ve toplu mezarlar Hafter'in Libya halkına neler yaşattığını ortaya koymuştu. Hala toplu mezarların ve sivil cesetlerinin bulunduğu Tarhune'de kayıpları arama ve toplu mezarlardaki çalışmalar sürüyor. 2020 yılının başında Hafter'in eline geçen Sirte'den de benzer haberler geliyor. Sirte halkı, insanlık dışı yaşam koşullarından kurtulmak istiyor. Bingazi'de halkının sokaklara çıkmasının en önemli sebeplerinin başında, Hafter ve milislerinin Bingazi ve çevresindeki halkı tıpkı Terhune'deki gibi insanlık dışı yaşam koşullarına zorlaması olarak görülüyor. Bingazi'de sağlık başta olmak üzere birçok insani ihtiyaç karşılanamıyor. Libya'da siyasi çözüm arayışları Libya'da siyasi ve kalıcı bir çözüm için yoğun çaba harcanıyor. Fas görüşmeleri bağlayıcılığı olmasa da Libya için önemli bir adım olarak değerlendiriliyor. Diğer taraftan Birleşmiş Milletler gözetiminde İsviçre'de de Libya başlıklı görüşmeler yapılıyor. Bu görüşmelerin ardından taraflar ortak noktalarda uzlaşırsa, daha kapsamlı ve önemli bir görüşme yapılması bekleniyor. Bu görüşmede Libya için önemli aktörlerin masada olması bekleniyor. Bu aktörlerin arasında sürpriz temsilcilerin olabileceği ihtimali üzerinde de duruluyor. Son Güncelleme: 14 Eylül 2020 Pazartesi 15:22
İran'da son 24 saatte 156 kişi COVID-19'dan hayatını kaybetti. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 156 artarak 23 bin 313'e yükseldi.. Sağlık Bakanlığı Sözcüsü Sima Sadat Lari, COVID-19 salgınında son 24 saatte 156 kişinin daha hayatını kaybettiğini ve 2 bin 619 yeni vaka tespit edildiğini açıkladı. Lari, böylece virüs kaynaklı can kaybının 23 bin 313'e, vaka sayısının da 404 bin 648'e çıktığını belirtti. COVID-19'a yakalanan hastalardan 3 bin 798'inin durumunun ağır olduğunu söyleyen Lari, iyileşenlerin sayısının da 348 bin 13'e ulaştığı bilgisini verdi. Lari, ülkede şu ana kadar 3 milyon 586 bin 848 kişiye test yapıldığını aktardı. İranlı yetkili ayrıca Tahran, Mazenderan, Gilan, Kum, İsfahan, Rezevi Horasanı, Doğu Azerbaycan, Kirman, Kuzey Horasan, Simnan, Yezd, Zencan ve Kazvin eyaletlerinin "kırmızı bölgeler"; Batı Azerbaycan, Elburz, Fars, Loristan, Hürmüzgan, Erdebil, Buşehr, Kirmanşah, Kohgiluye-Buyer Ahmed, Güney Horasan, Merkezi, İlam, Çaharmahal-Bahtiyari, Gülistan ve Huzistan'ın da "riskli bölgeler" arasında yer aldığını sözlerine ekledi. Ülkede günlük COVID-19 vakaları 31 Ağustos'ta 1642'ye, hayatını kaybedenlerin sayısı da 1 Eylül'de 101 kişiye düşmüştü. Ancak muharrem ayı etkinliklerinin ardından vakalar ve ölü sayıları yeniden yükselmeye başladı. Sağlık Bakanlığı Sözcüsü Lari, eylül başında yaptığı açıklamada, insanların gidiş-gelişlerinin ve hareketliliğinin etkisinin 2 hafta sonraki vaka ve yatırılan hasta sayısında ve 4 ila 6 hafta sonra da can kayıplarında etkisini göstermeye başladığını söylemişti. Son Güncelleme: 14 Eylül 2020 Pazartesi 14:24
Sırbistan yurt dışındaki vatandaşlarından ülkeye dönmelerini istedi. Balkan ülkelerinden Sırbistan, yurt dışında bulunan vatandaşlarına 18 Eylül'e kadar ülkeye dönmeleri çağrısında bulundu.. Yeni tip koronavirüs (COVID-19) ile mücadele kapsamında kurulan kriz masası, farklı sebeplerle ülke dışında olan Sırbistan vatandaşlarının 18 Eylül Cuma günü saat 18.00'e kadar ülkeye giriş yapmaları gerektiği yönünde karar aldı. Kriz masası üyelerinden Dr. Darija Kisic Tepavcevic, yaptığı açıklamada, özellikle tatilcilerin dönüşüyle günlük vakaların arttığını gözlemlediklerini kaydetti. Son günlerde yükselişe geçen COVID-19 vakaları nedeniyle hafta sonundan itibaren ülkeye girişlerde yeni tedbirler uygulanacağını aktaran Tepavcevic, salgının yüksek oranlarda seyrettiği ülkelerden gelenler için 10 günlük gözetimin zorunlu olacağını ifade etti. Tepavcevic, belirtilen tarihten sonra ülkeye girenlerin bu tedbirlere uymaları ve belirli aralıklarla yetkili sağlık kuruluşlarına gitmeleri gerekeceğini dile getirerek, "Bu şekilde yurt dışından gelenlerin sağlık durumu izlenecek ve gerektiğinde hızlıca müdahale edilebilecek." dedi. Gözetim tedbirinin serbest dolaşıma engel olmadığının altını çizen Tepavcevic, ancak ülkeye giren herkese belli aralıklarla sağlık kuruluşuna gidip muayene olmak gibi bir sorumluluk yüklendiğini kaydetti. Sırbistan'daki toplam vaka sayısı 32 bin 408'e ulaşırken, bugüne kadar 733 kişi hayatını kaybetti. Son Güncelleme: 14 Eylül 2020 Pazartesi 13:50
İtalya'da 5,6 milyon öğrenci dersbaşı yaptı. İtalya’da yeni tip koronavirüs (COVID-19) salgını nedeniyle mart ayından beri kapalı olan ilk ve orta dereceli okullar, yeni eğitim öğretim yılıyla birlikte bugün bazı bölgelerde yeniden açıldı.. Ülkede 12 bölge ve Trento vilayetinde 5,6 milyon öğrenci için 6 aylık aradan sonra ders zili çaldı ve öğrenciler yeniden sınıflarına döndü. Eğitim Bakanı Lucia Azzolina, televizyon programında yaptığı açıklamada, "Öğrencilerin sınıflara dönme ve yeniden sosyalleşme arzuları büyük. Bu senenin karmaşık bir yıl olacağını biliyoruz ancak çok çalıştık ve herkes üzerine düşeni sorumlu biçimde yaparsa işe yarayacak bir önleme stratejisi de belirledik." dedi. Ülkede eylül ayı sonuna kadar kalan 6 bölgede daha okulların açılmasıyla 8 milyonu aşkın öğrencinin okullara dönüşünün tamamlanması bekleniyor. İtalyan basınında çıkan haberlerde, salgın döneminde okulların açılmasının ülke için büyük bir test olduğu yorumları yapıldı. Diğer yandan muhalefet partileri de okullardaki önlemlerin tamamlanmadan açılmasını eleştirdi ve pek çok okulda tek kişilik sıralardan, dezenfektan materyaline kadar halen eksiklikler olduğuna dikkati çekti. Başbakan Conte de oğluna eşlik etti Başbakan Giuseppe Conte de oğluna, gittiği başkent Roma'daki Col di Lana Ortaokulunun yakınlarına kadar eşlik etti. Conte, başka bir program çıkışında yaptığı açıklamada, oğluna ilkokuldan beri hep eşlik ettiğini belirtirken, "Artık büyüdüğüne göre son birkaç metrede kendi gidebileceği için onu az geride bıraktım. Bu tabii ki onun devam ettiği okulun kurallarına uymak açısından bana bir baba olarak daha doğru geldiği için böyle yaptım. Bugün önemli bir gün, güvenle ve heyecanla bakıyoruz. Elbette saklamıyoruz kritik konular var ama takip ediyoruz. Bu akşam ilk değerlendirmemizi yapacağız." ifadelerini kullandı. Okul müdürü Carla Costetti, okul önünde Başbakan'ı bekleyen gazetecilerin sorusu üzerine, "Başbakan bugün gelseydi ona 'Günaydın' derdim." dedi. Costetti, hükümetin okulların açılması için yapılan hazırlıkta geciktiği yönündeki eleştirilerin hatırlatılması üzerine, "Hükümetin okullara yönelik hazırlıklarda çok geciktiğini düşünmüyorum. Biz sürekli değişen bir durum içinde yaşıyoruz. Okulumuzda 1500 öğrenci var. Personelle 3 bin kişiyiz, bu organizasyonda değişikliklere ayak uydurmalıyız." ifadesini kullandı. Hükümetin verdiği kaynakla tek kişilik sıraların bir kısmını temin ettiklerini ancak halen almaları gereken sıralar olduğunu dile getiren Costetti, herkesin üzerine düşeni yapıp dikkat etmesi durumunda bu süreçte ileriye gidebileceklerini aktardı. Aileler öğrencileri okula göndermeden önce ateşlerini ölçecek Hükümetin belirlediği kurallara göre, 6 yaşından küçüklerin maske takmasına gerek olmayacak. 6 yaşından büyük çocuklar ise okula giriş çıkışta ve ders aralarında maske takacak. Sınıflarda ders dinlerken sıralar arasında 1 metre olması durumunda öğrencilerin maske takmasına gerek olmayacak. Okullara giriş ve çıkışlar aynı kapıdan olmayacak ve öğrencilerin toplu halde durmasına izin verilmeyecek. Ayrıca, ailelerden her sabah çocuklarını okula göndermeden önce ateşlerini ölçmeleri ve 37,5 derece ve üstünde ateşi olanların okula gönderilmemesi istendi. Virüsün yayılmasını takip etmek amacıyla oluşturulan akıllı telefonlara yüklenebilen takip uygulamasını da bütün öğrencilerin indirmesi istenirken, bu sayede virüsün yayılmasının izlenmesi hedefleniyor. Bir öğrencide ya da öğretmende COVID-19'a rastlanması durumunda okulun bulunduğu bölgedeki sağlık makamları, sınıfın topyekun karantinaya girip girmemesi konusunda yetkili olacak. Son Güncelleme: 14 Eylül 2020 Pazartesi 13:34
Almanya Ekonomi Bakanlığı: Ekonomik toparlanma zayıflasa da yıl sonuna kadar sürecek. Almanya Ekonomi ve Enerji Bakanlığı, Alman ekonomisinde yeni tip koronavirüs (COVID-19) krizinde mayıs sonrası başlayan toparlanmanın son zamanlarda zayıfladığını ancak yılın geri kalanında “muhtemelen” devam edeceğini duyurdu.. Almanya Ekonomi ve Enerji Bakanlığı, ülke ekonomisine yönelik aylık raporunu yayımladı. Raporda, Alman ekonomisindeki toparlanmaya ilişkin olarak, "Ekonomik toparlanma son zamanlarda zayıfladı ancak devam ediyor. Bu toparlanma yılın g eri kalanında da 'muhtemelen' devam edecek” denildi. Sanayi üretiminin ivme kaybettiğine yer verilen raporda, bununla birlikte artışını koruduğuna işaret edildi. Bakanlığın raporunda, COVID-19 krizi öncesi seviyelere 2022’den önce dönülmesinin “muhtemel” olmadığı aktarılarak, küresel ekonominin halen pandeminin ağır yükü altında olduğuna vurgu yapıldı. Almanya’da istihdamın son 5 ayda ilk defa temmuz ayında arttığı hatırlatılan raporda, göstergelerin bu alandaki toparlanmanın devam edeceğine işaret ettiği belirtildi. Raporda, hükümet tarafından sağlanan çocuk yardımı ve KDV indirimi gibi teşviklerin bu yılın ikinci yarısında iç tüketimi artıracağına işaret edilerek, bunun da hükümetin bu yıla ilişkin büyüme tahminini yukarı yönlü revize etmesini tetiklediği kaydedildi. Alman ekonomisi, COVID-19 salgınının hanehalkı tüketimini, ihracatı ve yatırımları olumsuz etkilemesiyle bu yılın ikinci çeyreğinde bir önceki çeyreğe göre yüzde 9,7 daralmıştı. 2021 yılı ilişkin büyüme tahminini yüzde 5,2'den yüzde 4,4'e düşmüştü Hükümet, nisanda açıkladığı bu yıla ilişkin GSYH'deki 6,3'lük daralma tahminini 1 Eylül'de yüzde 5,8'e revize etmiş, gelecek yıla ilişkin büyüme tahminini ise yüzde 5,2'den yüzde 4,4'e düşürmüştü. Almanya'da hükümet, ekonominin Kovid-19 salgınına karşı alınan önlemler dolayısıyla yavaşlamasını engellemek amacıyla KDV indirimine gitmişti. Buna göre 1 Temmuz-31 Aralık'ta 6 aylık dönemde yüzde 19 olan KDV oranı yüzde 16'ya, bazı temel tüketim maddelerindeki yüzde 7'lik KDV oranı ise yüzde 5'e indirilmişti. Hükümet ayrıca salgın nedeniyle zor günler geçiren dar gelirli ailelere çocuk başına 300 avroluk yardım yapmayı kararlaştırmıştı. Son Güncelleme: 14 Eylül 2020 Pazartesi 13:10
Belçika'da COVID-19 vakalarındaki artış hızlanıyor. Belçika'da yeni tip koronavirüse (COVID-19) yakalananların sayısındaki artış son günlerde hız kazandı.. Haftalık verilerin günlük ortalamalarını yayımlayan Ulusal Sağlık Enstitüsünün istatistiklerine göre, ülkedeki günlük vaka sayısı ortalaması bir haftada yüzde 42 artarak 680 oldu. Geçen pazartesi günü bu sayı 472 olarak açıklanmıştı. Ülkede bugüne kadar COVID-19'a yakalananların sayısı 93 bin 455'e, hastalık nedeniyle hayatını kaybedenlerin sayısı ise 9 bin 925'e ulaştı. Belçika genelindeki hastanelerde şu anda 291 COVID-19 hastası bulunuyor. Bu kişilerin 71'i yoğun bakım ünitelerinde tedavi görüyor. Salgının başından bu yana nüfusa göre en çok ölümün görüldüğü ülkelerden olan Belçika'da vakalar nisanda zirveye çıkmış, önlemlerin ardından temmuzda en düşük seviyelere inmişti. Tatil sezonunun ardından vaka sayıları yeniden artmaya başladı. Son Güncelleme: 14 Eylül 2020 Pazartesi 13:00
Brüksel Havalimanı'nda COVID-19 test merkezi açıldı. Brüksel Havalimanı'nda yeni tip koronavirüs (COVID-19) testi yapılan mobil laboratuvar açıldı.. Test merkezinin açılışını, Belçika Sağlık Bakanı Maggie de Block ve Brüksel Havalimanı Üst Yöneticisi Arnaud Feist gerçekleştirdi. Laboratuvarda, Belçika'nın seyahat kısıtlaması uyguladığı bölgelerden gelenlere veya test isteyen ülkelere seyahat edeceklere haftanın 7 günü COVID-19 testi yaptırılabilecek. Merkezde, seyahat kısıtlaması uygulanan ülkelerden gelenler 46,81 euro, test isteyen bölgelere yolculuk yapacaklar 67 euro ve hızlı sonuç talep edenler de 135 euro ücret karşılığında test yapabiliyor. İstanbul Havalimanı'nda temmuz ayından bu yana hizmet veriliyor Koronavirüs ile mücadelede alınan önlemler kapsamında İstanbul Havalimanı'nda koronavirüs test merkezi temmuz ayından bu yana hizmet veriyor. Kullanıma hazır hale getirilen test merkezi dış hatlar terminalinde iki ayrı noktada toplam 5 bin metrekarelik alanda gelen ve giden yolcular PCR testi yaptırabiliyor. İstanbul Havalimanı'nda kurulan merkezde aynı zamanda yolculardan boğaz ve burunda alınan sürüntüler, yine burada bulunan laboravutarda işlenerek sonuçlar hızlı bir şekilde yolcuya ulaştırılabiliyor. Son Güncelleme: 14 Eylül 2020 Pazartesi 12:54
Navalnıy'ın zehirlendiği, bağımsız laboratuvarlarca teyit edildi. Alman hükümeti, Rus muhalif Aleksey Navalnıy'ın zehirlendiğinin 2 ayrı bağımsız laboratuvar tarafından daha doğrulandığını bildirdi.. Hükümet Sözcüsü Steffen Seibert, yaptığı yazılı açıklamada, Navalnıy'dan alınan örneklere Fransa ve İsveç'teki bağımsız laboratuvarlarda toksikolojik testler yapıldığını ve Navalnıy'ın zehirlendiğinin bu laboratuvarlar tarafından teyit edildiğini kaydetti. Bu olayın, Kimyasal Silahlar Sözleşmesi'nin (CWC) ciddi bir ihlali anlamına geldiğini vurgulayan Seibert, bu nedenle Alman hükümetinin Navalnıy soruşturmasındaki kanıtların analizine Kimyasal Silahların Yasaklanması Örgütünü (OPCW) de dahil ettiğini belirtti. Seibert, bu kapsamda, OPCW'nin de Navalnıy'dan numuneler aldığını ve OPCW'nin referans laboratuvarları tarafından incelenmeleri için gerekli adımları başlattığını aktardı. Seibert, Rusya'ya Navalnıy'ın zehirlenme olayını açıklığa kavuşturması çağrısını da yineledi. Navalnıy'ın zehirlenmesi iddiası Rusya'nın Tomsk şehrinden Moskova’ya gitmek üzere 20 Ağustos'ta uçağa binen Navalnıy'ın uçuş esnasında fenalaşmasının ardından uçak Omsk şehrine iniş yapmıştı. Omsk'taki hastaneye kaldırılan Navalnıy’ın çayına karıştırılan bir maddeyle zehirlendiği öne sürülmüştü. 44 yaşındaki Navalnıy, 22 Ağustos'ta Omsk'tan özel bir uçakla tedavi için Berlin'deki Charite Hastanesine nakledilmişti. Charite Hastanesi, Navalnıy'ın sağlık durumunun iyiye gittiğini ve komadan uyandırıldığını 7 Eylül'de bildirmişti. Alman Hükümet Sözcüsü Seibert, 2 Eylül'de, Navalnıy'ın sinir hastalıklarıyla mücadelede kullanılan Noviçok grubuna ait bir kimyasal ile kesin olarak zehirlendiğinin tespit edildiğini açıklamıştı. Ülkedeki yolsuzluklara karşı verdiği mücadeleyle bilinen Navalnıy, Kremlin yönetimine karşı protesto gösterileri düzenlemesi nedeniyle sık sık hapis cezasına çarptırılmıştı. Son Güncelleme: 14 Eylül 2020 Pazartesi 12:22
Endonezya’da koronavirüs kısıtlamaları yeniden uygulanmaya başlandı. Endonezya’nın başkenti Cakarta’da yeni tip koronavirüs (COVID-19) vakalarının artması nedeniyle kısıtlamalar yeniden uygulamaya konuldu.. Cakarta’da normalleşme sürecinde 5 Haziran’da kaldırılan geniş kapsamlı sosyal kısıtlamalar, kentteki vaka artışının önüne geçmek amacıyla içeriğindeki bazı yeni düzenlemelerle bugün itibarıyla tekrar yürürlüğe girdi. Kısıtlamalar, 2 hafta boyunca okulların, turistik alanların, eğlence merkezleri, park ve spor salonlarının kapalı olmasının yanı sıra düğün, toplantı ve seminer gibi etkinliklerin askıya alınmasını kapsıyor. Gıda, enerji, sağlık ve lojistik gibi zaruri hizmetleri kapsayan 11 sektöre ait iş yerlerinde yüzde 50 kapasite ile bunların dışındaki sektörlere ise yüzde 25 kapasite ile çalışma izni verildi. Kafe ve restoranların sadece paket servisi için açık olmasına imkan verilen uygulamada, alışveriş merkezi ve pazarlar da azami yüzde 50 kapasite ile müşterilere hizmet verebilecek. İbadethaneler yüzde 50 kapasite açık olacak Toplu taşımanın yolcu kapasitesinin yüzde 50 ile sınırlandırıldığı tedbirler çerçevesinde trafikte tek-çift plaka uygulaması geçici olarak kaldırıldı. Normalleşme süreci öncesindeki kısıtlamalarda tamamen kapalı olan ibadethaneler, yeni düzenlemeyle yüzde 50 kapasiteyle sağlık protokollerine sıkı bir şekilde uyulması koşuluyla açık olacak. Öte yandan Cakarta Valisi Anis Baswedan, vaka artışlarının devam etmesi halinde kısıtlamaları 11 Ekim’e kadar uzatabileceklerini duyurdu. Cakarta'da salgınla mücadele amacıyla 10 Nisan-4 Haziran arasında yürürlükte olan geniş kapsamlı sosyal kısıtlamalar, 5 Haziran’dan itibaren gevşetilmişti. Kısıtlamaların kaldırılmasıyla günlük vaka sayısında yüksek artışların kaydedildiği Cakarta’da, şimdiye kadar toplam vaka sayısı 54 bin 220’ye, ölenlerin sayısı ise 1391’e ulaştı. Son Güncelleme: 14 Eylül 2020 Pazartesi 12:09
Rusya'da COVID-19 vaka sayısı 1 milyon 70 bine yaklaştı. Rusya'da yeni tip koronavirüs (COVID-19) tespit edilenlerin sayısı 1 milyon 68 bin 320’ye, ölü sayısı 18 bin 635’e çıktı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 5 bin 509 kişide daha COVID-19 tespit edilmesiyle vaka sayısı 1 milyon 68 bin 320’ye yükseldi. Ülkede ölü sayısı ise 57 artarak 18 bin 635’e, iyileşen sayısı 2 bin 475 artarak 878 bin 700’e ulaştı. Rusya genelinde vaka sayısındaki günlük artış oranı yüzde 0,5’te kaldı. Yeni vakaların yüzde 25,2’sinde semptom görülmedi. Diğer yandan başkent Moskova’da son 24 saatte vaka sayısı 696 artarak 271 bin 793’e, ölü sayısı 11 artarak 4 bin 993’e çıktı. Toplam test sayısı 40 milyon 900 bini geçti Rusya İnsan Sağlığı ve Tüketici Haklarını Koruma Servisinden yapılan açıklamada ise son 24 saatte 279 bin test yapıldığı ve bugüne kadar yapılan test sayısının 40 milyon 900 bini geçtiği kaydedildi. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 14 Eylül 2020 Pazartesi 12:06
Japonya’da iktidardaki LDP başkanlığına Kabine Baş Sekreteri Suga Yoşihide seçildi. Japonya’da iktidardaki Liberal Demokrat Parti (LDP) başkanlığı seçimlerini Kabine Baş Sekreteri ve Hükümet Sözcüsü Suga Yoşihide kazandı.. Abe Şinzo’nun ağustos sonunda sağlık sorunları nedeniyle başbakanlıktan ve parti liderliği görevinden istifa etmesi sonrası halihazırda LDP milletvekili, Kabine Baş Sekreteri ve Hükümet Sözcüsü Suga, eski Dışişleri Bakanı ve LDP Politika Araştırmaları Konseyi Başkanı Kişida Fumio ile eski Savunma Bakanı ve LDP eski Genel Sekreteri İşiba Şigeru, LDP lideri olmak için yarıştı. 71 yaşındaki Suga, LDP milletvekilleri ile partinin eyalet temsilciliklerinin oylarının dahil edildiği seçimde kullanılan toplam 534 oyun 377'sini alarak parti liderliğine seçildi. Parti içi 393 milletvekilinin oylardan Suga’ya 288, Kişida'ya 79 ve İşiba'ya 26 oy giderken, LDP’nin her 47 eyalet temsilciliğinden 3’er oyun dahil edildiği toplam 141 oy, Suga’ya 89, İşiba'ya 42 ve Kişida’ya 10 şeklinde dağılım gösterdi. Temsilciler Meclisinde (Şuugiin) 16 Eylül Çarşamba günü yapılacak olağanüstü oturumda Suga'nın başbakanlık görevine getirilmesi bekleniyor. Son Güncelleme: 14 Eylül 2020 Pazartesi 09:55
COVID-19 tespit edilen kişi sayısı 29 milyon 185 bini aştı. Çin'in Hubey eyaletine bağlı Wuhan kentinde ortaya çıkan ve dünyaya yayılan yeni tip koronavirüs (COVID-19) salgınında tespit edilen vaka sayısı, dünya genelinde 29 milyon 185 bini aştı.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 928 bin 290 kişi yaşamını yitirdi. Vaka sayısı dünya genelinde 29 milyon 185 bin 779'a çıkarken, virüs saptanan 21 milyon 31 bin 29 kişi sağlığına kavuştu. Dünyada tedavisi süren 7 milyon 226 bin 460 aktif vaka bulunuyor. En fazla vaka ve ölümün kaydedildiği ABD'de, 6 milyon 708 bin 458 kişide COVID-19 tespit edildi, salgın nedeniyle 198 bin 520 kişi hayatını kaybetti. ABD'ye ek olarak vaka sayıları 250 bini geçen ülkeler şöyle: "Hindistan (4 milyon 846 bin 427), Brezilya (4 milyon 330 bin 455), Rusya (1 milyon 62 bin 811), Peru (729 bin 619), Kolombiya (716 bin 319), Meksika (668 bin 381), Güney Afrika (649 bin 793), İspanya (576 bin 697), Arjantin (555 bin 537), Şili (434 bin 748), İran (402 bin 29), Fransa (381 bin 94), İngiltere (368 bin 504), Bangladeş (337 bin 520), Suudi Arabistan (325 bin 651), Pakistan (302 bin 20), Türkiye (291 bin 162), Irak (290 bin 309), İtalya (287 bin 753), Almanya (261 bin 298) ve Filipinler (261 bin 216)." ABD'nin haricinde ölü sayısı 10 bini geçen ülkeler ise şu şekilde sıralandı: "Brezilya (131 bin 663), Hindistan (79 bin 754), Meksika (70 bin 821), İngiltere (41 bin 628), İtalya (35 bin 610), Fransa (30 bin 916), Peru (30 bin 710), İspanya (29 bin 747), İran (23 bin 157), Kolombiya (22 bin 924), Rusya (18 bin 578), Güney Afrika (15 bin 447), Şili (11 bin 949), Arjantin (11 bin 352) ve Ekvador (10 bin 903). Son Güncelleme: 14 Eylül 2020 Pazartesi 09:41
Suudi Arabistan yurt dışı kısıtlamalarını yılbaşında kaldıracak. Suudi Arabistan, koronavirüs tedbirleri kapsamında, yılbaşından itibaren ülkeye giriş çıkışlara dair tüm kısıtlamaları kaldıracağını duyurdu.. Suudi Arabistan haber ajansının (SPA) haberine göre, İçişleri Bakanlığı 1 Ocak 2021'den itibaren vatandaşların ülkeye giriş çıkışına dair tüm kısıtlamaların kaldırıldığını, nakil araçlarının geçişi için bütün kapıların açılmasına izin verileceğini açıkladı. Açıklamada, devlet memurları, iş adamları, hastalar, insani durumları olan ve öğrencilerin bu durumdan 15 Eylül'den itibaren istisna kılındığı belirtildi. Körfez İşbirliği Teşkilatı (KİK) vatandaşlarının da Suudi Arabistan'a girişlerinin de istisna kabul edildiği kaydedilen açıklamada, COVID-19 salgınının yayılma durumuna göre umre ziyaretinin de aşamalı olarak yeniden başlatılması için daha sonra çalışma yapılacağı ifade edildi. Son Güncelleme: 14 Eylül 2020 Pazartesi 05:06
Hindistan'da koronavirüs tedbirlerine uygun soygun kamerada. Günde 90 bin kişinin koronavirüse yakalandığı Hindistan'da, koronavirüs tedbirlerine uygun soygun güvenlik kamerasına yansıdı. Bir kuyumcuya giren hırsızlar, soygun da olsa virüs tedbirlerini ihlal etmedi.. Hindistan'nın Uttar Pradeş eyaletindeki Aligarh şehri, koronavirüs salgınına karşı tüm kuralların harfiyen uygulandığı bir soyguna sahne oldu. Koruyucu maskeleriyle kuyumcuya giren hırsızlar, dezenfektan ile girişte oturan dükkan sahibine ellerini uzattı. Hırsızlar el hijyenlerini sağladıktan sonra da silahlarını çıkararak soyguna başladı. Yanlarında getirdikleri çantaya altınları dolduran maskeli 3 hırsız, kısa sürede dükkandan ayrıldı. Dükkan sahibi şaştı kaldı Soyguncuların ellerine dezenfektan sıkan dükkan sahibi ise tüm bu süreci şaşkınlık içinde oturduğu yerden izlemekle yetindi. Steril soygun, dakika dakika kuyumcunun güvenlik kamerasına da yansıdı. Polis peşlerinde Görüntüler üzerinden yola çıkan Hindistan polisi, kayıplara karışan üç soyguncunun izini sürüyor. Son Güncelleme: 13 Eylül 2020 Pazar 19:17
Irak'ta Şii dini merci Sistani: Erken seçim BM denetiminde, zamanında yapılsın. Irak'ta Şii dini merci Ali es-Sistani, erken seçiminin zamanında yapılması gerektiğini belirterek, halkın seçime yoğun katılım göstermesi ve şeffaf sonuçların elde edilmesi için gerekli şartların oluşturulması çağrısında bulundu.. Sistani'nin ofisinden yapılan açıklamada, dini merci Birleşmiş Milletler (BM) Irak Özel Temsilcisi ve BM Irak Yardım Misyonu (UNAMI) Başkanı Jeanine Hennis-Plasschaert'ı Necef’teki evinde kabul etti. Gelecek yıl haziran ayında yapılması planlanan erken seçimleri "gayet önemli" diye nitelendiren Sistani, vatandaşların yoğun katılımının gerçekleşmesi ve şeffaf seçim sonuçları elde edilmesi için gerekli şartların yerine getirilmesini istedi. Sistani, erken seçimlerin BM denetiminde ve zamanında yapılması gerektiğine işaret ederek, "Erken seçim tek başına bir amaç değil, ancak ülkenin karşı karşıya kaldığı ve biriken siyasi, ekonomik, güvenlik, hizmet ve sağlık alanlarındaki krizlerden çıkış yolunun barışçıl yönüdür. Seçimlerin, adil ve insaflı seçim kanunu çerçevesinde ve bazı siyasi grupların özel çıkarlarından uzak bir şekilde gerçekleştirilmesi lazım." ifadelerini kullandı. Vatandaşların baskılardan uzak özgür iradelerini kullanarak seçim yapması ve meclise milletvekili göndermesi gerektiğine de işaret eden Sistani, bunun kriz ve sorunların çözümüne katkı sağlayabileceğini ifade etti. Ali Sistani, tarihi belirlenen seçimin ertelenmesi veya gerçekleşmesi için gerekli şartların oluşturulmamasının ülkedeki sorunları derinleştirerek birlik ve beraberliği tehlikeye sokacağı uyarısında da bulundu. "Hükümet yolsuzluk dosyalarını açmalı" Mustafa el-Kazımi yönetimindeki hükümete de önerilerde bulunan Sistani, şunları kaydetti: "Mevcut hükümet, toplumsal adaletin tesisi, sınır kapılarının kontrolü, güvenlik güçlerinin performansının iyileştirilmesi, devlet dışı kontrolsüz silahlara el konulması ve ülkenin bazı bölgelerinin silah zoruyla koparılmasına izin verilmemesi için attığı adımları sıkıca sürdürmeli. Hükümeti ayrıca yolsuzluklarla mücadele için istisnai ve ciddi adımlar atmaya ve bu konuda büyük yolsuzluk dosyalarını açmaya çağırıyoruz." Hükümetin, göstericiler ve güvenlik güçlerinin öldürülmesine, kamu ve özel malların tahribatına yol açanları, son dönemde yapılan suikast ve kaçırma eylemlerine girişenleri açıklaması gerektiğine işaret eden Sistani, "Ülke egemenliği korunmalı ve içişlerimize karışanların karşısında durulmalı. Ülkeyi bölme ve parçalama riskini uzaklaştırmak da herkesin sorumluluğundadır." değerlendirmesinde bulundu. Son Güncelleme: 13 Eylül 2020 Pazar 14:25
Çin, ABD’yi dünya barışının önündeki 'en büyük tehdit' olmakla suçladı. Çin Savunma Bakanlığı, ABD’ye, uluslararası düzen ve dünya barışının önündeki "en büyük tehdit" olma suçlamasında bulundu.. Bakanlık Sözcüsü Vu Çien, ABD tarafından Çin’in askeri gelişim ve hedeflerine ilişkin yayımlanan bir rapora yönelik yaptığı açıklamada, "ABD’yi, Çin’in ulusal savunması ve ordu inşasına tarafsız ve rasyonel şekilde bakmaya, yanlış açıklama ve raporları yayınlamayı bırakmaya, ikili askeri ilişkilerin sağlıklı gelişimini temin etmek için somut adımlar atmaya çağırıyoruz." ifadelerini kullandı. Çin’i "askeri tehdit" olarak niteleyen raporun, Pekin yönetiminin ulusal savunma politikasını ve askeri stratejisini yanlış yorumladığını belirten Vu, Washington yönetiminin yayımladığı bu tür raporların "açık provokatif hareket" olduğunu kaydetti. Vu, "20 yıldır, ABD’nin yasa dışı şekilde Irak, Suriye ve Libya gibi ülkelere açtığı savaş ve düzenlediği askeri harekatlar, 800 binden fazla kişinin ölümüne, on milyonlarca kişinin yerinden edilmesine neden oldu." değerlendirmesinde bulunarak, söz konusu sürecin Washington yönetiminin, "bölgesel huzursuzluğun kışkırtıcısı, uluslararası düzenin ihlalcisi, dünya barışının yok edicisi" olduğunu kanıtladığını ileri sürdü. ABD Savunma Bakanlığı tarafından önceki haftalarda yayımlanan raporda, Çin’in Tayvan’a yönelik stratejisine, Çin Halk Kurtuluş Ordusu ile donanma inşasına, seyir ve balistik füze kapasitesine yönelik değerlendirmelere yer verilmişti. Son Güncelleme: 13 Eylül 2020 Pazar 12:33
Tunus'ta Ras Cedir Sınır Kapısı trafiğe kapatıldı. Tunus'un Libya sınırındaki Bin Girdan kentinde çok sayıda kişi, iki ülke arasındaki ticaretin küçük esnafı da kapsayacak şekilde genişletilmesi talebiyle Ras Cedir Sınır Kapısı'nı trafiğe kapatarak tır giriş çıkışına engel oldu.. Sınır Kapısı'na 10 kilometre uzaklıktaki Eş-Şuşa bölgesi yakınlarında 4 günden bu yana oturma eylemi yapan onlarca Tunuslu, tırların sınırdan geçişine izin vermedi. Bin Girdan Belediye Başkanı El-Fethi Ab'ab, Tunus ve Libya yönetimlerinin, yeni tip koronavirüs (COVID-19) nedeniyle kapatılan sınır kapısında ticaretin yeniden başlaması için istisnai tedbirler aldığını belirtti. Bu bağlamda Tunus ve Libya'ya ait tırların sınır yakınındaki bir noktada toplanarak mal nakli gerçekleştirdiğini dile getiren Ab'ab, ticaretle uğraşan küçük esnafın bu imkandan yararlanamadığını kaydetti. Oturma eylemini organize edenlerden Cemal en-Nasıri ise Ras Cedir Sınır Kapısı'nın herkese açılmasını istediklerini söyledi. Nasıri, Tunus ve Libya yönetimlerinden, COVID-19'dan büyük oranda etkilenen ve işlerini kaybeden küçük esnafın da faydalanması için bir sağlık protokolü imzalamalarını istediklerini dile getirdi. Resmi rakamlara göre, Ben Girdan kentinde yaşayanların yüzde 70'i sınır ticaretiyle yaşamlarını idame ettiriyor. Son Güncelleme: 13 Eylül 2020 Pazar 03:24
Batı Kudüs'te binlerce Netanyahu karşıtı sokağa döküldü. İsrail’de binlerde kişi, hakkındaki yolsuzluk davası ve yeni tip koronavirüs (COVID-19) salgınını yönetmekte başarısız olduğu gerekçesiyle Başbakan Binyamin Netanyahu karşıtı gösteri düzenledi.. Batı Kudüs’teki Başbakanlık rezidansı önünde toplanan göstericiler, Başbakan Netanyahu’yu istifaya çağırdı. "Siyah Bayraklılar Hareketi" olarak bilinen grup tarafından düzenlenen gösteriye binlerce kişi katıldı. [Fotoğraf: AA] Çevrede geniş güvenlik önlemleri alan polis, gösterinin yapılacağı alana çıkan yolları trafiğe kapattı. İsrail'de COVID-19 vaka sayısı 150 bini aştı Göstericiler, artan COVID-19 vakaları nedeniyle hükümetin ülke genelinde karantina uygulanması planına tepki gösterdi. [Fotoğraf: AA] Netanyahu kastedilerek "suç başbakanı" yazılı afişler taşıyan göstericiler sık sık "Bibi (Netanyahu) evine dön" sloganı attı. [Fotoğraf: AA] COVID-19 salgınında ikinci dalganın etkisine giren ve işsizliğin yüzde 20’yi geçtiği İsrail’de Netanyahu karşıtı gösteriler 3 ayı aşkın süredir devam ediyor. [Fotoğraf: AA] Son Güncelleme: 13 Eylül 2020 Pazar 00:53
Ruhani: Bazı dost ülkeler ABD baskısı nedeniyle bize ait parayı teslim etmiyor. İran Cumhurbaşkanı Hasan Ruhani, yeni tip koronavirüs ile mücadelede kullanılmak üzere bazı dost ülke bankalarında bulunan kendilerine ait paraları ABD baskısı nedeniyle teslim alamadıklarını söyledi.. Başkent Tahran'daki Koronavirüsle Ulusal Mücadele Kurulu toplantısının ardından konuşan Ruhani, gündeme ilişkin değerlendirmelerde bulundu. Bir ülkenin gıda, ilaç ve insani ihtiyaç malzemelerini satın almak için kendi parasını kullanamamasının tarihte görülmemiş bir kötülük olduğunun altını çizen Ruhani, "Bankalarında paramızın olduğu dost ülkeler, Amerika'nın baskısı nedeniyle bunları serbest bırakmaya hazır değil. Hepsi ABD zulmü ve baskısı karşısında geri adım attı." ifadelerini kullandı. Salgınla mücadelede kullanılmak üzere IMF'den kredi talep ettikleri krediyi onaylanmasına rağmen alamadıklarını hatırlatan Ruhani, "COVID-19 krizi şartlarında en azından ilaç ambargosunun kaldırılmasını bile dile getirmediler. ABD ilaç ve gıda almak için 5 milyar dolar borçlanmamıza izin vermedi." dedi. Hangi ülkeler olduğu konusunda daha fazla bilgi paylaşmadı Ruhani, konuşmasında bahsettiği "dost ülkelerin" hangi ülkeler olduğu konusunda daha fazla bilgi paylaşmadı. İran Merkez Bankası Başkanı Abdunnasır Himmeti, 8 Nisan'da yaptığı açıklamada ABD'nin talebiyle Lüksemburg'da bloke edilen İran'a ait 1,6 milyar doların serbest bırakıldığını açıklamıştı. Ülke dışındaki paralara ABD engeli Tahran yönetimi, ABD'nin İran'a uyguladığı yaptırımlar nedeniyle ülke dışındaki bankalarda bulunan döviz kaynaklarını ülkeye getiremiyor. İran, mart ayında Uluslararası Para Fonu'ndan (IMF) 5 milyar dolar kredi talep etmiş ancak ABD'nin baskıları nedeniyle söz konusu kredi İran'a verilmemişti. Son Güncelleme: 12 Eylül 2020 Cumartesi 14:41
Trump yönetimi COVID-19 kısıtlamalarına dayanarak 8 bin 800 refakatsiz çocuğu sınır dışı etti. ABD'nin Meksika sınırında, yeni tip koronavirüs salgınıyla bağlantılı önlemlerin uygulandığı mart ayından bu yana 8 bin 800 refakatsiz çocuğun, duruşma yapılmadan ülkeden çıkarıldığı bildirildi.. CNN'nin haberine göre, ABD Sınır Devriye Şefi Yardımcısı Raul Ortiz, mahkemeye sunulan ifadesinde daha önce kamuoyuna duyurulmayan, sınır dışı edilen refakatsiz çocukların sayısına ilişkin bilgi verdi. "59 binden fazla kişi sınır dışı edildi" Ortiz, Trump yönetiminin, ABD Hastalık Kontrol ve Önleme Merkezlerinin acil durum talimatı çerçevesinde 20 Mart'tan bu yana yeni kısıtlamalar doğrultusunda 159 binden fazla kişiyi sınır dışı ettiğini açıkladı. Raul Ortiz, 159 bin kişi arasında ülkeden hemen çıkarılan 8 bin 800 refakatsiz çocuk ile 7 bin 600 aile ferdinin bulunduğunu kaydetti. Ortiz'in ifadesine, Trump yönetiminin, kısa süre önce COVID-19 kısıtlamaları çerçevesinde göçmen çocukların ruhsatlı ve gözlem altındaki merkezler yerine otellerde tutulmasına ilişkin tartışmalı uygulamaya ilişkin bir mahkeme kararını temyize götürmesi doğrultusunda başvuruldu. Göçmen ve vatandaşlık hakları savunucuları, bu uygulamanın, çocukları tehlikeye attığı uyarısında bulunarak Trump yönetimini, kamu sağlığı savlarını, sert göçmenlik kısıtlamaları uygulamanın mazereti olarak kullanmakla eleştiriyor. Son Güncelleme: 12 Eylül 2020 Cumartesi 12:21
Türkiye ile diyaloğa yanaşmayan Yunanistan askeri harcamalarını artırıyor. Yunanistan, Doğu Akdeniz'de yaşanan gerginlikte Türkiye ile diyaloğa yanaşmazken, gelecek 10 yılda 10 milyar euroluk savunma harcaması yapmayı planlıyor.. Yeni tip koronavirüs salgınının neden olduğu ekonomik durgunluk ve sürekli artan bütçe açığına rağmen askeri harcamalarını artırma kararı alan Başbakan Kiryakos Miçotakis hükümeti, yeni savaş uçakları, helikopterler ve fırkateynler satın almanın planlarını yapıyor. Türkiye ile yaşadığı gerginlikte Yunanistan'a arka çıkmasıyla bilinen Fransa Cumhurbaşkanı Emmanuel Macron, Atina'nın "alışveriş listesinden" en büyük payı almak için girişimlerde bulunuyor. Atina yönetiminin savunma bütçesini mevcut durumdan yaklaşık 3 kat daha artırması anlamına gelen bu karar, Paris yönetiminin yanı sıra ABD, Almanya, İngiltere, İspanya ve Hollanda gibi NATO müttefiklerinin de iştahını kabartıyor. Yunan yetkililer, Türkiye ile Doğu Akdeniz'de yaşanan gerginliği bahane ederek ordu harcamalarını artırma kararını kamuoyuna "pazarlamak" üzere yoğun çaba sarf ediyor. "Pastadan en büyük pay Fransa'ya" Ülke basınında diplomatik kaynaklara dayandırılan haberlerde, "Yunanistan'ın savunma harcamaları paylaştırılacak ancak en büyük pay, daimi askeri iş birliğini ortak tatbikatlarla güçlendirmek adına Fransa'ya verilecek." ifadeleri yer alıyor. Başbakan Miçotakis, "Yunan halkı tarafından bazı küçük ek fedakarlıklar anlamına gelse bile silahlı kuvvetleri korumak için bu fedakarlıkların yapılması gerektiği" yönünde açıklamalar yapıyor. Atina ve Paris arasında pazarlıkları süren başlıca askeri iş birliği kalemini, Yunanistan'ın Fransa'dan satın alması öngörülen 18 adet Rafale uçağı oluşturuyor. Bu paketin ayrıca füzelerin satın alımı ve Yunanistan'ın elindeki mevcut Mirage savaş uçaklarının bakımını da kapsaması bekleniyor. İlk etapta 1,5 milyar avroluk silah ve mühimmat alınacak Ayrılan 10 milyar avroluk bütçeden 1,5 milyar euroluk bölümünün gelecek aylarda silah ve mühimmat için kullanılması öngörülürken, Almanya'dan da torpido satın alımı için bu ülkeyle görüşmelerin devam ettiği iddia ediliyor. Yunanistan'ın, ABD'li Lockheed Martin tarafından yapılan F-16 jet filosunu güncelleme projesinin, yaklaşık 1,25 milyar euroluk bir maliyetle 2027'de tamamlaması bekleniyor. 2008-2018 döneminde askeri harcamalar yarıya inmişti Ülkenin 10 yılı aşkın süredir içinde bulunduğu ekonomik kriz nedeniyle 2008'de 7,24 milyar olan askeri bütçesinin, 2018'de 3,75 milyar euroya kadar düştüğü biliniyor. Buna rağmen Yunanistan, askeri harcamaların ekonomik büyüklüğe oranı bakımından NATO üyesi ülkeler arasında üst sıralarda yer alıyor. Geçen yıl gayrisafi yurtiçi hasılasının yüzde 2,28'ini savunmaya harcayan Yunanistan, NATO'nun yüzde 2 hedefi ve Avrupa Birliği (AB) ülkelerinin yüzde 1,2 ortalamasının üzerinde olmasıyla dikkati çekiyor. Ülkenin gayrisafi yurtiçi hasılasının son 10 yılda yaşanan mali kriz nedeniyle yaklaşık dörtte bir oranında daraldığı göz önüne alındığında askeri kalemlere harcanan tutarın büyüklüğü öne çıkıyor. Olası bir kriz anında Atina'nın askeri bütçesinden en büyük payı alan Fransa'nın desteğine güvenilebileceği konusunda ciddi soru işaretlerinin olduğu mevcut tabloda, harcamaların faturasının Yunan halkına kesilmesi ülke kamuoyundaki başlıca endişeler arasında yer alıyor. Son Güncelleme: 12 Eylül 2020 Cumartesi 12:16
Rusya'da COVID-19 vaka sayısı 1 milyon 60 bine yaklaştı. Rusya'da yeni tip koronavirüs tespit edilenlerin sayısı 1 milyon 57 bin 362’ye, ölü sayısı 18 bin 484’e çıktı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 5 bin 488 kişide daha COVID-19 tespit edilmesiyle vaka sayısı 1 milyon 57 bin 362’ye yükseldi. Ülkede son bir günde ölü sayısı 119 artarak 18 bin 484’e, iyileşen sayısı 5 bin 428 artarak 873 bin 535’e ulaştı. Rusya genelinde vaka sayısındaki günlük artış oranı yüzde 0,5’te kaldı. Yeni vakaların yüzde 22,4’ünde semptom görülmedi. Başkent Moskova’da son 24 saatte vaka sayısı 670 artarak 270 bin 447’ye, ölü sayısı 12 artarak 4 bin 968’e çıktı. Son 24 saatte 356 bin test yapıldı Rusya İnsan Sağlığı ve Tüketici Haklarını Koruma Servisinden yapılan açıklamada, ülkede son 24 saatte 356 bin test yapıldığı ve bugüne kadar yapılan test sayısının 40 milyon 200 bini geçtiği bildirildi. Rusya'da, ilk COVID-19 vakaları 31 Ocak'ta tespit edilmiş, virüs kaynaklı ilk ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 12 Eylül 2020 Cumartesi 11:52
Endonezya’da kurtarılan Arakanlı sığınmacılardan 3’ü hayatını kaybetti. Endonezya’nın Açe eyaletinde kurtarılan Arakanlı Müslümanlardan 3’ünün yaşamını yitirdiği açıklandı.. Yerel basında çıkan haberlere göre, Lhokseumawe kenti Halka İlişkiler Sorumlusu Marzuki, hafta başında bölgelerine ulaşan 296 Arakanlı sığınmacıdan 3’ünün çeşitli nedenlerle öldüğünü açıkladı. Marzuki, çarşamba, perşembe ve cuma günü olmak üzere 3 gün arayla zatürre, yüksek ateş ve solunum yetmezliği gibi çeşitli rahatsızlıklardan 3 sığınmacının öldüğü bilgisini paylaştı. Şu ana kadar tüm sığınmacılara uygulanan Kovid-19 hızlı tanı testi sonucunun negatif olduğunu belirten Marzuki, ölenlerden herhangi birinin PCR testinin pozitif çıkması halinde sığınmacıların tamamına PCR testi uygulayacaklarını kaydetti. Yetkililer, 7 Eylül’de ahşap tekneleriyle eyaletin Lhokseumawe kentine ulaşan Arakanlı sığınmacıların balıkçılar ve bölge halkı tarafından kurtarıldığını açıklamıştı. Dışişleri Bakanı Retno Marsudi, yeni gelen sığınmacılar ve 24 Haziran’da Açe’ye ulaşan 94 sığınmacıyla birlikte yaklaşık 400 Arakanlı Müslüman’ı geçici süreyle kabul ettiklerini bildirmişti. Arakanlı Müslümanlara etnik temizlik Myanmar'ın Arakan eyaletinde 2012'de Budistler ile Müslümanlar arasında çatışmalar çıkmış, olaylarda çoğu Müslüman binlerce kişi katledilmiş, yüzlerce ev ve iş yeri ateşe verilmişti. Arakan'daki sınır karakollarına 25 Ağustos 2017'de düzenlenen eş zamanlı saldırıları gerekçe gösteren Myanmar ordusu ve Budist milliyetçiler, kitlesel şiddet eylemleri başlatmıştı. Birleşmiş Milletlere (BM) göre, Ağustos 2017'den sonra Arakan'daki baskı ve zulümden kaçıp Bangladeş'e sığınanların sayısı 900 bine ulaştı. BM ve uluslararası insan hakları örgütleri, Arakanlı Müslümanlara yönelik şiddeti "etnik temizlik" ya da "soykırım" olarak adlandırıyor. Son Güncelleme: 12 Eylül 2020 Cumartesi 07:39
Peru'da Devlet Başkanı Vizcarra için görevden alma süreci başlatıldı. Peru Kongresinin, "adaleti engelleme" gerekçesiyle Devlet Başkanı Martin Vizcarra'yı görevden alma sürecini başlattığı açıklandı.. Ulusal medyaya yansıyan haberlere göre Peru Kongresi, cuma günü yaptığı oylamayla Vizcarra'nın görevden alınması ile sonuçlanabilecek soruşturmayı başlatma kararı aldı. 35 "hayır" oyuna karşılık 65 milletvekilinin "evet" oyu ile kabul edilen kararda Vizcarra, hakkındaki yolsuzluk suçlamalarıyla ilgili yalan söylemek ve bu yolla "adaleti engellemekle" suçlandı. 18 Eylül'de yine Kongrede yapılması beklenen oturumda bu sefer Vizcarra'nın hakkındaki suçlamalara yanıt vermesi bekleniyor. Konuyla ilgili olarak televizyondan halka seslenen Devlet Başkanı, yolsuzluk iddialarıyla ilgili kendi aleyhinde medyaya düşen iki ses kaydının bir "komplo" olduğunu ve muhalefetin kendisini görevden almaya çalıştığını savundu. Vizcarra, konuşmasında, "Görevi bırakıp kaçmayacağım." ifadesini kullandı. Peru'da önceki Devlet Başkanı Pedro Pablo Kuczynski da hakkında açılan görevden alma sürecinin ardından 2018 yılında istifa etmişti. Halen yeni tip koronavirüs (Kovid-19) salgınında en yüksek ölüm oranına sahip ülkelerden biri olan Peru'daki siyasi çalkantının ekonomiyi daha da kötü etkileyeceği belirtiliyor. Son Güncelleme: 12 Eylül 2020 Cumartesi 05:56
Almanya, Yunanistan’dan refakatçisiz 100 ila 150 sığınmacı çocuğu ülkeye getirecek. Almanya İçişleri Bakanı Horst Seehofer, Midilli Adası'nda bulunan Moria sığınmacı kampındaki yangının ardından Yunanistan'da ana karaya çıkarılan refakatçisi olmayan 400 çocuktan 100 ila 150’sinin Almanya'ya getirileceğini söyledi.. Seehofer, Avrupa Birliği (AB) Komisyonu Başkan Yardımcısı Margaritis Schinas ile video konferans yoluyla düzenlediği basın toplantısında, Moria kampında çok acil bir durum yaşandığını belirtti. Burada insanlara yerinde yardım etmenin ve onlara barınma yerleri sağlamanın önem taşıdığını ifade eden Seehofer, bu konuda yakın koordinasyon içinde oldukları Yunanistan hükümetinin bir ihtiyaç listesini kendilerine ulaştırdığını aktardı. Seehofer, şu an bu listede yazılanları yardım kuruluşları vasıtasıyla ivedilikle yerine ulaştırmaya çalıştıklarını anlattı. Yunanistan'da ana karaya çıkarılan reşit olmayan refakatçisi olmayan 400 sığınmacı çocuğun kabul edilmesiyle ilgili yoğun çalışmalar yürüttüklerini belirten Seehofer, bu çocukların büyük bölümünü, Almanya ve Fransa’nın alacağını aktardı. Almanya’nın, refakatçisi olmayan 100 ila 150 sığınmacı çocuğu kabul edeceğini, Fransa’nın da aynı sayıda çocuğu alacağını anlatan Seehofer, görüşmeler devam ettiği için tam sayıyı şu an için söyleyemeyeceğini kaydetti. Seehofer, diğer çocukların, bu sürece katkı sağlayacak diğer 8 Avrupa ülkesine dağıtılacağını ifade etti. Çocukların ay sonuna kadar ülkeye getirmenin hedeflendiğini dile getiren Seehofer, çocukları kabul edecek ülkeler arasında Finlandiya, Lüksemburg, Slovenya, Hollanda, Hırvatistan, Portekiz, İsviçre ve Belçika'nın bulunduğuna, ancak Avusturya’nın bu ülkeler arasında yer almadığına dikkati çekti. Almanya’nın geçmişte sığınmacılar konusunda büyük sorumluluk aldığını belirten Seehofer, ülkesinin 2015’ten beri 1,73 milyon sığınmacıyı kabul ettiğini vurguladı. Alman Bakan, göç sorununun, sadece uluslararası düzeyde ve Avrupa içinde iş birliğiyle çözülebileceğine işaret ederek AB Komisyonu'nun 30 Eylül’de ortak göç ve iltica politikasına ilişkin öneriler sunacağını anlattı. Sadece Yunanistan’da değil, Malta, İtalya ve İspanya’da da sığınmacılarla ilgili sorunlar bulunduğunu kaydeden Seehofer, "Bu sorunun mümkün olduğunca hızlı çözülmesi lazım." ifadesini kullandı. "AB’nin ortak bir göç ve iltica politikası geliştirmesi gerek" AB Komisyonun Başkan Yardımcısı Margaritis Schinas da Moria kampının yok olduğunu belirterek burada AB’nin yardımıyla iltica işlemlerinin daha hızlı yürütülebileceği yeni ve daha modern bir tesis kurulmasını Yunan hükümetine teklif edeceğini söyledi. Mori kampındaki yangının, Avrupa’nın sığınmacı politikasında neyi değiştirmesi gerektiğini gösterdiğini belirten Schinas, AB’nin, insanların artık hayatlarını kaçakçılara emanet etmek zorunda kalmaması için sığınmacıların transit olarak kullandığı ülkelerle anlaşmalar yapmayı hedeflediğini ifade etti. Schinas, AB’nin ortak bir göç ve iltica politikası geliştirmesi gerektiğini de kaydetti. Almanya Başbakanı Angela Merkel dün yaptığı açıklamada, Yunanistan Başbakanı Kiryakos Miçotakis’in kendisinden özellikle reşit olmayan sığınmacıların kabul edilmesini rica ettiğini bildirmişti. Moria sığınmacı kampında iki günde üçüncü yangın çıkmıştı Yunanistan'ın Midilli Adası'nda bulunan Moria sığınmacı kampında önceki gün çıkan yangınların ardından dün de kampın 3 farklı noktasından alevler yükselmişti. Çok sayıda polis ve itfaiye ekibinin bölgeye sevk edildiği yangında çevik kuvvet polisleri de kent merkezine yürümek isteyen sığınmacıları engellemek için kamp çevresine barikatlar kurmuştu. Yaklaşık 12 bin 500 sığınmacıya ev sahipliği yapan Moria kampı, geçen haftadan bu yana tespit edilen 35 yeni tip koronavirüs (COVID-19) vakası nedeniyle karantinaya alınmıştı. Son Güncelleme: 11 Eylül 2020 Cuma 14:14
Fransa'da Macron'un başarısızlıkları gündemde. Fransa Cumhurbaşkanı Emmanuel Macron, göreve geldiği 2017'den bu yana birçok konuda üst üste başarısızlığa uğradı. Ekonomik darboğaza giren, salgınla birlikte sağlık sistemi çöken Fransa'da, sarı yelekliler ve sağlıkçılar sokakta, Macron ise hedefte.. Fransa Cumhurbaşkanı Emmanuel Macron, başarısızlıklarıyla da eleştirilerin hedefinde. Uzmanlar, Macron'un hezimetini önlemek için seçim yatırımına yönelik söylemlerde bulunduğunu belirtiyor. 2017 yılında Cumhurbaşkanı seçilen Macron, ülkesindeki ilk yenilgisini 2019 yılındaki Avrupa Parlamentosu seçimlerinde aldı. Partisinden gelen istifalarla sarsılan Macron, 2020 yerel seçimlerinde de hezimete uğradı. Bir ülkeyi saran ateş çemberi: Fransa'da Macron dönemi Ekonomik krizin sarstığı Fransa'da, otomobillerde bulundurulması zorunlu hale getirilen "sarı yelek" sembol oldu. 2018 yılından bu yana binlerce kişi sokaklarda protesto gösterileri düzenliyor. Koronavirüs salgınının ağır darbe vurduğu ülkede sağlık sistemi de çöktü. "Sömürgeci dönemi hayata geçirmeye çalışıyor" Emmanuel Macron, dış politikasıyla da eleştirilerin hedefinde. Macron'un, Fransa'nın sömürgeci dönemini yeniden hayata geçirmeye çalıştığı ifade ediliyor. Libya'da meşru hükümete karşı darbeci Hafter'i destekleyen Macron'un, militanlara silah yardımı yaptığı ortaya çıktı. Türkiye'nin Doğu Akdeniz'deki kararlı tutumu ve Hafter'in peş peşe aldığı yenilgiler, Fransa Cumhurbaşkanı'nı zora soktu. Macron, nüfuzunu artırmak için gittiği Fransa'nın eski sömürgesi Lübnan'da ise protestolarla karşılandı. Yeni Napolyon olma hayali kurduğu öne sürülen Macron'un, hezimete uğradığı birçok kesim tarafından dile getiriliyor. Son Güncelleme: 11 Eylül 2020 Cuma 11:48
Etiyopya siyasetinde beklenen deprem erken geldi. Etiyopya'nın kuzeyindeki Tigray eyaletinin federal hükümetin erteleme kararını çiğneyerek yerel meclis seçimlerini düzenlemesi, ülkede yıllardır süren etnik ve siyasi ayrışmayı yeni bir boyuta taşıdı.. Devletin tüm organlarını yıllarca kendi elinde tutarak bir azınlık tahakkümü kurmakla suçlanan Tigray Halkı Kurtuluş Cephesince (TPLF) yapılan seçimler, Etiyopya'da reform hareketini başlatan Başbakan Abiy Ahmed'e karşı duruşun yanı sıra yakın gelecekte yaşanmasından korkulan çatışmanın da fitilini ateşledi. TPLF'in uzun yıllar kontrol etmeyi başardığı Etiyopya Halkları Devrimci Demokratik Cephesi (EPRDF) koalisyonunu lağvederek Refah Partisi (PP) adında ulusal bir partiyle yoluna devam eden Başbakan Abiy Ahmed, göreve geldiğinden bu yana gördüğü en büyük krizle baş başa kaldı. Doğu Afrika'nın hızla büyüyen ülkesinde, etnik çatışmalar ve Hedasi Barajı yüzünden görülen uluslararası baskıların yanı sıra federal hükümet ve eyaletler arasında yeni bir yönetim krizi başladı. Uzmanlar, yerel yönetime yönelik askeri bir müdahaleyi beklemediklerini ifade ederken hükümetin mevcut krizle nasıl baş edeceğine ilişkin açık bir çözüm de ortaya koyamadığına vurgu yaptı. "Bu seçimin bir cevabı olacak" Addis Ababa Üniversitesi Barış ve Güvenlik Çalışmaları Enstitüsü (IPSS) Direktörü Yonas Adaye Adeto, ülkedeki bölünmenin 2005 seçimlerinden bu yana görülen siyasi kutuplaşmanın bir sonucu olduğunu ifade etti. Muhalefetin çok sayıda koltuk kazandığı tartışmalı 2005 seçimlerinden sonra 2010 ve 2015'te, TPLF'in kontrol ettiği EPRDF koalisyonunun meclisteki tüm koltukları kazandığını hatırlatan Adeto, "Bu seçimler, vatandaşa hatta insanın aklına yapılmış büyük bir hakaretti. Adil ve demokratik değildi." diye konuştu. Bu seçimlerin ardından hükümete yönelik büyük gösterilerin ve ülkenin diğer bölgelerinde huzursuzluğun arttığını söyleyen Adeto, yaşanan kırılma ve ayrışmanın bundan sonra başladığını dile getirdi. Adeto, Tigray'da yaşananların "son derece tartışmalı" olduğunu söyleyerek yerel idarenin meclisin ve seçim komisyonunun itiraz etmesine rağmen bu kararı alma cesareti gösterdiğini hatırlattı. "Ülkenin herhangi bir parçasının merkezi hükümeti hiçe sayarak böyle bir karar alma hakkı yok." diyen Adeto, hükümetin kararlarına uymadan bu adımı atanların mutlaka sorumlu tutulacağını ve bu yapılanın bir cevabının olacağını belirtti. Sorunun çözümünün tartışma ve müzakere olduğunu, ülkenin tüm vatandaşlarının kardeşlik bağıyla birbirine bağlı olduğunu kaydeden Adeto, askeri bir müdahalenin çözüm olmayacağını ve böyle bir adımın da atılmasını beklemediğini aktardı. "Çözüm için samimiyet eksikliği görülüyor" Addis Ababa merkezli Ulusal ve Bölgesel Entegrasyon Çalışmaları Merkezi (CeNRIS) Direktörü İbrahim Mulushawa ise Etiyopya anayasasının eyaletlerin pek çok konuda bağımsız hareket etmesine imkan tanıdığını, seçimin bu sebeple büyük bir anayasal tartışmayı ülke gündemine taşıdığını söyledi. "Tigray yöneticileri, seçim komisyonunun seçimi idare etme ve denetleme hakkı olduğunu ancak yapılıp yapılmayacağına karar veremeyeceğini ileri sürüyor." diyen Mulushawa, hükümetin genel seçimleri erteleme kararının da Tigraylılarca anayasaya aykırı bulunduğunu hatırlattı. Hükümetin kendi kararlarına uymayan eyalete farklı yaptırımlar uygulayabileceğini vurgulayan Mulushawa, bütçede yapılacak kesinti ve askeri müdahalenin konuşulduğunu ancak bu ikisinin de çözüm olmadığını ifade etti. Tigray'daki seçimi "biraz göstermelik" olarak tanımlayan Mulushawa, bölgedeki muhalif partilerin de TPLF ile aynı ideolojik çizgide olduğunu hatta içlerinde bağımsızlık isteyen aşırı milliyetçi gruplar bulunduğunu dile getirdi. Mulushawa, ülkedeki en büyük korkulardan birinin ise ordu içerisindeki çeşitli etnik gruplardan bazılarının fevri hareket etmeye kalkması olduğunu söyledi. Ülke siyasetinin demokratik dönüşümü için liderlerin daha kararlı hareket etmesi gerektiğini savunan Mulushawa, "Çözüm için samimiyet eksikliği görülüyor." ifadesini kullandı. 2,7 milyon kişinin sandık başına gittiği yerel seçimde resmi sonuçların birkaç gün içinde açıklanması bekleniyor. Ülkede ağustosta yapılması planlanan genel seçim, yeni tip koronavirüs salgını nedeniyle martta alınan kararla ertelenmişti. Yaklaşık 100 milyon kişinin yaşadığı ülkede, nüfusun yüzde 35'ini Oromolar, yüzde 27'sini Amharalar, yüzde 6'sını Tigraylar oluşturuyor. Etiyopya Federal Demokratik Cumhuriyeti'nin idari yapısı etnik kökenlere göre şekillendirilmiş 10 eyaletten, ayrıca Addis Ababa ve Dire Dawa gibi iki özel şehir yönetiminden oluşuyor. Son Güncelleme: 11 Eylül 2020 Cuma 11:12
Endonezya’da potansiyel COVID-19 aşısı olan gönüllünün testi pozitif çıktı. Endonezya’da, Çinli şirkete ait potansiyel yeni tip koronavirüs (COVID-19) aşısı olan bir gönüllü deneğin testi pozitif çıktı.. COVID-19 Aşısı 3. Aşama Klinik Deneme Merkezi Başkanı Prof. Dr. Kusnandi Rusmil, Bandung kentindeki gönüllü insan denemeleri çalışmasında COVID-19 aşısı olan bir kişinin PCR testinin pozitif çıktığını açıkladı. Rusmil, gönüllü kişinin, aşı sonrası vücudun bağışıklık kazanması için belirli süre evde kalınması protokollerine uymayarak ş ehirlerarası yaptığı seyahat nedeniyle COVID-19’a yakalandığını ifade etti. Söz konusu kişinin aşı testinden virüsü kapmadığını vurgulayan Rusmil, ikinci aşı testi sonrası bağışıklık için 2 hafta bekleme süreleri olduğunu, gönüllülerin sağlık durumuna ilişkin de 6 ay gözleme ihtiyaç duyduklarını kaydetti. Endonezya, devlete ait ilaç şirketi Bio Farma ortaklığında 11 Ağustos’ta, yaklaşık 2 bin gönüllüyle Sinovoc Biotech’in "CoronaVac" adıyla geliştirdiği COVID-19 aşı adayının üçüncü aşama klinik çalışmalarına başlamıştı. 300 milyon doz aşı tedarik edilmesi planlanıyor Çinli şirkete ait aşıyı ülkede ocak ayında kullanıma sun maya hazırlanan hükümet, 2021 yılı sonuna kadar da 300 milyon doz aşı tedarik etmeyi planlıyor. Son dönemde günlük vaka sayısı ortalamasının 3 binin üzerine çıktığı Endonezya’da, toplam vaka sayısı 207 bin 203’e ulaşırken ölenlerin sayısı 8 bin 456’ya, iyileşenlerin sayısı 147 bin 510’a yükseldi. Son Güncelleme: 11 Eylül 2020 Cuma 10:01
Bosna Hersek salgın nedeniyle mart ayında kapattığı sınırlarını açtı. Bosna Hersek Bakanlar Konseyi, yeni tip koronavirüs (COVID-19) salgını nedeniyle 22 Mart'ta kapatılan ülke sınırlarının tüm ülke vatandaşlarına açıldığını duyurdu.. Bugünkü konsey toplantısının ardından yapılan yazılı açıklamada, daha önce yalnızca Sırbistan, Karadağ, Avrupa Birliği (AB) ve Schengen ülkelerine açık olan ülke sınırlarının, negatif PCR testi koşuluyla herkese açıldığı bildirildi. Açıklamada, bugün alınan karar doğrultusunda, 48 saati aşmamış negatif PCR testi olan herkesin ülkeye girişine müsaade edildiği kaydedildi. Bosna Hersek Devlet Başkanlığı Konseyi, önceki haftalarda Türkiye, ABD, Rusya ve Çin'den gelen vatandaşların girişine izin verilmesine yönelik karar almış, kararın yürürlüğe girmesi için Güvenlik Bakanlığı ve Bakanlar Konseyinin onayı beklenmişti. Salgın nedeniyle 22 Mart'ta kapatılan ülke sınırları, 1 Haziran'da Sırbistan ve Karadağ'a, 16 Temmuz'da ise negatif PCR testi koşuluyla AB ve Schengen ülkelerinin vatandaşlarına açılmıştı. Son Güncelleme: 10 Eylül 2020 Perşembe 17:45
ABD, 11 Eylül terör saldırılarının 19. yılını COVID-19'un gölgesinde anacak. Dünyanın seyrini değiştiren, Afganistan ve Irak'ın işgaline zemin hazırlayan, seyahatten kültüre yaşam tarzlarını etkileyen, ırkçıklık ve İslamofobi'yi artıran 11 Eylül saldırılarının üzerinden 19 yıl geçti.. ABD, tarihinin en büyük terör saldırısı 11 Eylül'ün 19. yılını, bu saldırılardan daha derin iz bırakan ve ekonomik yıkım yaratan küresel salgın yeni tip koronavirüs (COVID-19) gölgesinde anacak. Dünyanın seyrini değiştiren, Afganistan ve Irak'ın işgaline zemin hazırlayan, seyahatten kültüre yaşam tarzlarını etkileyen, ırkçıklık ve İslamofobi'yi artıran 11 Eylül saldırılarının üzerinden 19 yıl geçti. Geçen 19 yıla rağmen, ABD'nin Afganistan ve Orta Doğu'da yüz binlerce kişinin ölümüne ve trilyon dolarlara mal olan terörle mücadelesi bitmedi. ABD, tarihinin en büyük felaketi olarak kayda geçen 11 Eylül'ü, bu yıl başta ABD Başkanı Donald Trump olmak üzere birçok kişi tarafından 11 Eylül'den ''çok daha kötü'' olduğu söylenen Kovid-19 salgınının gölgesinde anacak. COVID-19 salgını, ABD'de yaklaşık 3 bin kişinin hayatını kaybettiği 11 Eylül'deki terör saldırılarını geride bırakarak ülkede 190 binden fazla kişinin ölümüne neden oldu. Salgın, Trump tarafından ''Pearl Harbour'' ve ''11 Eylül'' den ''çok daha kötü bir saldırı'' olarak nitelendi. 11 Eylül'ü yaşayan birçok kişi de koronavirüsün terör saldırılarından çok daha kötü bir iz bıraktığı ve daha büyük ekonomik yıkım yarattığı yorumlarında bulundu. Gözler, Trump'ın salgından sorumlu tuttuğu ''yeni düşman'' Çin'e çevrilirken, ABD'nin terörle mücadele, demokrasi ve özgürlük götürme adı altında işgal ettiği Afganistan ve Irak'ta 19 yılda arkasında bıraktığı enkaz her geçen gün büyüdü ve büyümeye devam ediyor. Orta Doğu, daha fazla istikrarsızlık, kargaşa ve mezhep savaşlarına sürüklenirken, yüz binlerce sivil de hayatını kaybetti ve DEAŞ gibi yeni terör örgütleri ortaya çıktı. ABD'de yayımlanan ''Savaşın Maliyeti'' raporuna göre ise 11 Eylül saldırılarının ardından ABD'nin terörle mücadele savaşlarında şimdiye kadar 37 milyondan fazla kişi yerinden edildi. Afganistan'da 19 yılda Taliban daha fazla güç kazanırken, ABD tarafında, işgalin büyük bir hata olduğunu sık sık dile getiren ve Afganistan'daki Amerikan askerlerini evlerine geri getirme sözü veren Trump, yönetiminin iki yıla yakın süren görüşmelerinin ardından Taliban ile barış sürecini başlattı. Suriye ve Irak'taki Amerikan askerlerini de geri çekmek isteyen Trump yönetimi, son olarak bu ay Irak'taki asker sayısını 5 bin 200'den 3 bine indireceğini duyurdu. 11 Eylül 2001'de ne oldu? Amerikan finans sisteminin kalbi New York, 11 Eylül sabahı İkiz Kuleler'e yönelik terör saldırılarına uyandı. Newark, Boston ve Washington'dan havalanıp San Francisco ve Los Angeles'a giden 4 yolcu uçağının kaçırılmasının ardından Los Angeles'a giden Amerikan Airlines'a ait kaçırılan yolcu uçağı, yerel saatle 08.46'da İkiz Kuleler'in kuzey yönündeki binasına çarptı. Kuzey kulesi alevler içinde yanarken, United Airlines'a ait kaçırılan diğer bir uçak da ilk saldırıdan tam 17 dakika sonra canlı yayında güney kulesine çarptı. İkiz kuleler hem ABD hem de tüm dünyanın canlı yayında izlediği saldırıların ardından milyonların gözü önünde dakikalar içinde yerle bir oldu ve Manhattan Adası toz bulutlarına büründü. İkiz Kuleler'e saldırıların ardından kaçırılan bir diğer uçak ise ABD Savunma Bakanlığı (Pentagon) binasına çarptı. Kaçırılan son uçak ise Pennsylvania eyaleti kırsalında F-16'lar tarafından düşürüldü. 11 Eylül saldırıları sonucu uçakları kaçıran 19 saldırgan hariç New York, Washington ve Pennsylvania'da toplam 2 bin 977 kişi hayatını kaybetti. Saldırıları El Kaide terör örgütünün lideri Usame Bin Ladin üstlendi. 11 Eylül saldırıları, dünya düzenini değiştirdi ABD'nin 11 Eylül saldırılarına ilk cevabı, Afganistan'a girmek oldu. Dönemin ABD Başkanı George W. Bush, Taliban'ın ABD'nin El Kaide lideri Usame Bin Ladin'in iadesini reddetmesi üzerine 7 Ekim 2001'de Afganistan'ı işgal ederek Taliban rejimini devirdi ve ülkede iktidara Batı'ya daha yakın duran Hamid Karzai geçti. ABD'nin Afganistan'ın teröristlerin ''üssü'' olmasını engellemek iddiasıyla başlattığı operasyonlardan sonra ülkenin son dönemde DEAŞ militanları için de güvenli yer haline geldiği belirtiliyor. İşgalin başından bu yana Afganistan'da 50 binin üzerinde sivil ve 2 bin 400 civarında Amerikan askeri hayatını kaybetti. ABD liderliğindeki NATO güçlerinin Afganistan’daki savaş misyonu 28 Aralık 2014'te Kabil’de düzenlenen törenle resmen sona ermesine karşın, ABD hala "terörle mücadele" ve "ülkeyi yeniden inşa etme" gerekçesiyle ülkedeki askeri varlığını sürdürüyor. Diğer yandan Afganistan'daki Amerikan askerini geri çekmek isteyen Trump, şu anda 8 bin 600 civarındaki asker sayısını başkanlık seçimlerinden önce 4 bin 500'e indirmek istiyor. Taliban ile yürütülen barış görüşmeleri kapsamında ise ABD ve müttefiklerinin Taliban'ın anlaşmaya uyması halinde 14 ay içinde ülkedeki askerlerini tamamen çekmesi bekleniyor. Irak'ın işgali Afganistan'ın işgalinin ardından Bush yönetimi, 20 Mart 2003'te Irak'ta kimyasal silah bulunduğu gerekçesiyle ''önleyici savaş'' (preventive war) adı altında Birleşmiş Milletler Güvenlik Konseyi kararı olmadan Irak'ı işgal etti ve Saddam Hüseyin'i devirerek idam etti. ABD'nin Irak'ı işgalinin ardından mezhep savaşları ülkede yüz binlerce kişinin hayatını kaybetmesine neden oldu. İşgal yönetimi ülkeyi yeniden yapılandırırken kuzeydeki Kürt gruplar ile merkezi yönetim arasında derin görüş ayrılıkları etnik gerilimi artırdı. Ülkede 2005 yılında Kürtlere "Irak Kürdistan Bölgesel Yönetimi" adı altında yönetim şekli tanındı. Irak, Amerikan işgalinin ardından Orta Doğu'da en karmaşık sorunlara sahip ülkelerden biri haline geldi. Irak'a "istikrar ve demokrasi" getireceği vadedilen operasyona "Irak'ı Özgürleştirme Operasyonu" adı verildi ancak askeri müdahaleler sonucu yüz binlerce sivil yaşamını yitirdi. Milyarlarca dolara mal olan Irak'ın işgali aynı zamanda terör örgütü DEAŞ'ın ortaya çıkmasına zemin hazırladı. DEAŞ'ın doğmasıyla Irak halkı soykırım gibi savaş suçlarına da maruz kaldı. Yeni dünya düzeni 11 Eylül terör saldırıların ardından başlayan ''yeni dünya düzeni'' terörle mücadelede yeni güvenlik stratejilerini de beraberinde getirdi. Saldırılarla beraber sadece ABD'de değil tüm ülkelerde ulusal güvenlik algısı değişti. Devletler ulusal güvenliğe daha fazla para ayırmaya başladı. Artık sadece konvansiyonel ya da kimyasal silahlar değil herhangi bir şüpheli araç, kişi ya da paket terör tehdidi olarak algılanmaya başlandı. Havalimanları başta olmak üzere halka açık alanlarda daha fazla güvenlik önlemleri alındı, böylece yeni bir güvenlik anlayışı ve sektörü ortaya çıktı. İslamofobi ve 11 Eylül 11 Eylül saldırıları başta ABD olmak üzere, Batı'da Müslümanlara karşı işlenen nefret suçlarında büyük artışa ve İslamofobi'nin giderek derinleşmesine neden oldu, medyada ''İslamcı terör'' ve ''radikal İslam'' kavramları sık sık kullanılmaya başlandı. Araştırmalar, medyanın, Müslümanların adının karıştığı terör saldırılarına diğer din ya da gruplara mensup kişilerce düzenlenen saldırılardan daha fazla yer verdiğini ortaya koydu. Bush yönetimi, genel olarak Orta Doğu'da savaş yanlısı politika izlediği gerekçesiyle hem ABD'de hem de diğer ülkelerde sık sık eleştirilerin hedefi oldu. Afganistan'ı işgal ederken birçok ülkenin desteğini alan Bush yönetimi, aynı desteği Irak'a girerken bulamadı. Bush'un ardından ABD başkanlığına gelen Barack Obama, "savaş karşıtı'' bir tutum sergiledi ve başkanlığı döneminde Amerikan askerlerinin bir kısmını Afganistan ve Irak'tan çekti. El Kaide lideri Usame bin Ladin, Obama'nın başkanlığının birinci döneminde ele geçirildi ve öldürüldü. Trump ise ABD'nin Afganistan ve Irak işgalinin hata olduğu, Orta Doğu'daki savaşlara milyarlarca dolar para harcandığı eleştirileri ve Afganistan, Irak ve Suriye'deki Amerikan askerini geri çekmek istediği söylemleriyle öne çıktı. Trump, ırkçı ve Müslüman karşıtı tutumu ile de başkanlığının ilk günlerinde Müslüman ülkelerin vatandaşlarına ABD'ye seyahat yasağı getirdi. Son Güncelleme: 10 Eylül 2020 Perşembe 12:25
Rusya'da COVID-19 vaka sayısı 1 milyon 46 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 46 bin 370’e, ölü sayısı 18 bin 263’e çıktı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 5 bin 363 kişide daha COVID-19 tespit edilmesiyle vaka sayısı 1 milyon 46 bin 370’e yükseldi. Günlük vaka artışı 3 Ağustos’tan bu yana ilk defa yeniden bu seviyeye çıktı. Ülkede son bir günde ölü sayısı 128 artarak 18 bin 263’e, iyileşen sayısı 5 bin 915 artarak 862 bin 373’e ulaştı. Rusya genelinde vaka sayısındaki günlük artış oranı yüzde 0,5 olurken yeni vakaların yüzde 24,3’ünde semptom görülmedi. Başkent Moskova’da son 24 saatte vaka sayısı 695 artarak 269 bin 79’a, ölü sayısı 14 artarak 4 bin 947’ye çıktı. Rusya İnsan Sağlığı ve Tüketici Haklarını Koruma Servisinden yapılan açıklamada, son 24 saatte 286 bin test yapıldığı ve bugüne kadar yapılan test sayısının 39 milyon 500 bini geçtiği bildirildi. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 10 Eylül 2020 Perşembe 12:30
KKTC'deki hastalar tedavi için Türkiye'ye getiriliyor. Kuzey Kıbrıs Türk Cumhuriyeti'nde (KKTC) bulunan yeni tip koronavirüs (Covid-19) hastalarının tedavi için Türkiye'ye getirilmesine başlandı.. İlk olarak KKTC'deki 4 Covid-19 hastası, Sağlık Bakanlığına ait ambulans uçakla Esenboğa Havalimanı'na getirildi. Burada ambulanslara alınan hastalar, tedavilerinin yapılacağı hastanelere götürüldü. KKTC'deki Covid-19 hastalarının, ambulans uçaklarla Türkiye'ye nakillerinin devam etmesi bekleniyor. Cumhurbaşkanı Yardımcısı Fuat Oktay, 27 Ağustos'ta, Türkiye'nin KKTC sağlık sistemi üzerinde herhangi bir yük oluşmasına izin vermeyeceğini ve KKTC'de pozitif vaka sayısının artması durumunda hastaların ambulans uçaklarla Türkiye'deki hastanelere taşınmalarının sağlanacağını belirtmişti. Son Güncelleme: 10 Eylül 2020 Perşembe 02:05
ABD Başkanı Trump: Halkı paniğe sürüklemek istemedik. ABD Başkanı Donald Trump, koronavirüs (Covid-19) salgınını önemsiz gösterdiği iddialarıyla ilgili, "Halkı paniğe sürüklemek istemedik." dedi.. ABD Başkanı Donald Trump, Beyaz Saray'da düzenlediği basın toplantısında ABD Yüksek Mahkemesi için 20 yargıç adayını açıkladı. Adaylar arasında, Cumhuriyetçi senatörler Tom Cotton, Ted Cruz ve Josh Hawley'in olması dikkatlerden kaçmadı. Öte yandan Trump, ABD'li gazeteci Bob Woodward'ın yeni kitabındaki, "Trump en başından beri Covid-19'un tehlikelerini biliyordu ancak halka açıklamadı ve halka virüsü olduğundan farklı gösterdi." iddialarına da yanıt verdi. Trump, "Paniği azaltmak için belki de bunu yapmış olabiliriz. Ben bu ülkenin tribün lideriyim. Ülkemi çok seviyorum. Halkın ürkmesini ya da panik yaratmayı sevmiyorum. Tabii ki bu ülkeyi ya da dünyayı bir çılgınlığa götürmeyeceğim. Biz millet olarak güven ve güç göstermek istiyoruz. Benim yaptığım bu." diye konuştu. ABD'nin Covid-19 salgını ile "başarılı" bir mücadele yürüttüğünü ve yakın zamanda aşı ve ilaç anlamında büyük ilerleme kaydedeceklerini vurgulayan Trump, "Halkı paniğe sürüklemek istemedik, biz ortalığa çıkıp 'büyük bir problemimiz var' diye bağırarak insanları korkutmak istemedik. Acilen tüm dünyadan maske ve cerrahi önlük almaya başladık, çünkü bu malzemelerin fiyatlarının satın alamayacak kadar pahalı olmasını istemedik." dedi. Trump, bu davranışının halkta güven kaybına yol açıp açmayacağının sorulması üzerine, "Ben bunun da halkın güveninin bir parçası olduğuna inanıyorum, bu tür durumlarda liderlik göstermek zorundasınız.Yapmak isteyeceğiniz son şey ise ülkede panik yaratmak olur." ifadelerini kullandı. Salgının sorumlusunun Çin olduğunu vurgulayan Trump, "Woodward'ın şu an yaptığı bir siyasi saldırı." dedi. Son Güncelleme: 9 Eylül 2020 Çarşamba 23:57
Fransa'da Covid-19 vaka sayısındaki artış sürüyor. Fransa'da koronavirüs (Covid-19) salgınında son 24 saatte 8 bin 577 vaka görüldü.. Fransa Halk Sağlığı Kurumundan yapılan açıklamaya göre, ülkede günlük vaka sayısındaki artış sürüyor. Fransa'da virüs bulaşan kişi sayısı son 24 saatte 8 bin 577 artışla 344 bin 101’e yükseldi. Hastanelerde 30 kişinin yaşamını yitirmesiyle can kaybı 30 bin 794'e ulaştı. Covid-19 nedeniyle 599’u yoğun bakımda olmak üzere 5 bin 3 kişinin hastanelerde tedavi gördüğü ülkede, iyileşenlerin sayısı 88 bin 524 oldu. Ülkede yoğun bakımda bulunanların sayısı artmaya devam ederken, Covid-19 testlerinin pozitif çıkma oranı yüzde 5,2 olarak belirlenmişti. Bilim Kurulu, ülkede sonbahar ya da kış aylarında ikinci dalganın yaşanmasından endişe edildiğini açıklamıştı. Son Güncelleme: 9 Eylül 2020 Çarşamba 23:08
Yunanistan'daki sığınmacı kampında yeni yangın. Yunanistan'ın Midilli Adası'nda bulunan Moria sığınmacı kampında gece saatlerinde çıkan yangının ardından yeni bir yangının daha çıktığı bildirildi.. Yunan basınında yer alan haberlere göre, ülkenin en büyük sığınmacı kampı olan Moria'daki iki noktadan tekrar alevler yükseldi. Kampta kalan sığınmacıların yangın nedeniyle çadırlarını terk ettiği belirtilirken, çok sayıda sığınmacının kent merkezine doğru yürümeye başladığı aktarıldı. Yaklaşık 2 bin sığınmacı gemilerde konaklayacak Bu arada yaklaşık 2 bin sığınmacının bu geceyi bir yolcu gemisi ve iki askeri gemide geçireceği kaydedildi. Adadaki yangından etkilenen 408 refakatsız sığınmacı çocuğun, gece ve yarın sabah üç ayrı uçakla Atina'ya ve ülkenin kuzeyindeki kamplara nakledileceği aktarıldı. Yaklaşık 12 bin 500 sığınmacıya ev sahipliği yapan Moria kampı, geçen haftadan bu yana tespit edilen 35 yeni tip koronavirüs (Covid-19) vakası nedeniyle karantinaya alınmıştı. Midilli Adası'ndaki kampın farklı noktalarında saat 02.00 sularında çıkan yangın sonucu binlerce kişi evsiz kalmıştı. Çok sayıda polis ve itfaiye ekibinin bölgeye sevk edildiği yangında çevik kuvvet polisleri de kent merkezine yürümek isteyen sığınmacıları engellemek için kamp çevresine barikatlar kurmuştu. OHAL ilan edilmişti Yangın sonrası adada 4 aylık olağanüstü hal (OHAL) ilan edilmişti. Yunanistan Göç Politikaları Bakan Vekili Yorgo Kumutsakos, yangının Kovid-19 salgınına karşı uygulanan izolasyon tedbirleri sonrası sığınmacıların çıkardığı karmaşanın ardından çıktığını ifade etmişti. İnsan Hakları İzleme Örgütü, nisan ayında yaptığı açıklamada, kapasitesinin 4 katı sığınmacıyı barındıran Moria kampının Kovid-19 salgınına karşı hazırlıksız olduğuna dikkati çekerek Yunan hükümetini gerekli önlemleri almadığı için eleştirmişti. Uluslararası insani yardım kuruluşları da kamptaki aşırı kalabalık ve insani olmayan şartlara dikkati çekerek kampta sosyal mesafe ve temel hijyen şartlarını sağlamanın mümkün olmadığı uyarısında bulunmuştu. Son Güncelleme: 9 Eylül 2020 Çarşamba 23:54
İspanya'da son 24 saatte 8 bin 866 yeni vaka. İspanya'da yeni tip koronavirüs (Covid-19) salgınında vaka sayısı son 24 saatte 8 bin 866 arttı.. İspanya Sağlık Bakanlığı, dün 534 bin 513 olarak açıkladığı toplam vaka sayısını bugün 8 bin 866 artışla 543 bin 379 olarak güncelledi. Yeni vaka sayıları, başkent Madrid'de artış göstermeye devam etti. Ayrıca, Covid-19'dan son 7 günde 246 kişinin hayatını kaybettiği ve salgından ölenlerin toplam sayısının 29 bin 628'e çıktığı kaydedildi. Ülkede son 7 günde Covid-19'dan dolayı hastanede tedavi gören 2 bin 60 hasta olduğu ve bunlardan 171'inin yoğun bakımda bulunduğu bildirildi. Madrid'de doktorlardan grev kararı Öte yandan, İspanya'da salgının en yoğun olarak görüldüğü başkent Madrid'de doktorlar, Covid-19 vakalarıyla ilgili hastanelerdeki yoğunluğa çözüm bulunmadığı gerekçesiyle greve gitme kararı aldı. Taleplerinin, Madrid özerk yönetim hükümeti tarafından dikkate alınmadığını savunan doktorların bağlı olduğu Amyts adlı sendika, ilk hasta muayene birimlerindeki yoğunluğun endişe verici düzeyde olduğunu ve bu duruma daha fazla tahammül edemeyeceklerini açıkladı. Amyts, grev takvimini yarın belirleyeceğini duyurdu. Madrid'de okullarda Covid-19 önlemlerinin yetersizliğinden ve personel eksikliğinden yakınan öğretmenler de 22-23 Eylül'de greve gitme kararı almıştı. Portekiz'de nisandan bu yana en yüksek günlük vaka artışı Portekiz Sağlık Bakanlığı, ülkede Covid-19'dan son 24 saatte 3 kişinin hayatını kaybettiğini ve 646 yeni vaka kaydedildiğini duyurdu. Ülkede 20 Nisan'dan bu yana yeni vakalarda en yüksek günlük artış kaydedilirken, vakaların çoğunluğu başkent Lizbon ve çevresinde görüldü. Ölü sayısının 1849'a çıktığı Portekiz'de, salgının başlangıcından bu yana 60 bin 541 vaka ortaya çıktı. Covid-19'u yenen hastaların sayısını 43 bin 284 olarak veren bakanlık, mevcut durumda 52'si yoğun bakımda toplam 391 kişinin hastanede tedavi gördüğünü bildirdi. Son Güncelleme: 9 Eylül 2020 Çarşamba 21:37
Almanya'da ırkçı terörün ilk cinayetinin üzerinden 20 yıl geçti. Almanya'da ırkçı Nasyonal Sosyalist Yeraltı (NSU) terör örgütü tarafından 9 Eylül 2000 yılında vurulan ve iki gün sonra yaşamını yitiren Enver Şimşek'in cinayetinin üzerinden 20 yıl geçti.. Alman Dışişleri Bakanı Heiko Maas, Almanya'da 8'i Türk 10 kişiyi öldüren, ardından kitlesel ölümler planlalayan NSU'nun işlediği cinayetlerin üzerinden 20 yıl geçmesinin ardından Zeit gazetesi için bir yazı kaleme aldı. Maas yazısında, "Enver Şimşek, 20 yıl önce NSU'nun ilk kurbanıydı. O, bizden biri olarak kabul edilmediği için öldü. Ancak tıpkı diğer birçok insan gibi onun hikayesi de Almanya'ya ait." ifadelerini kullandı. Bakan Çavuşoğlu: Irkçılık ve yabancı düşmanlığını ancak birlikte ve kararlılıkla yenebiliriz Enver Şimşek'in, 20 yıl önce Neo-Naziler tarafından vurulduktan 2 gün sonra hayatını kaybettiğini anımsatan Maas, "Birçoğu buna 'dönerci cinayetleri' ve o da 'Türk' diyordu. Sonunda hikayesini doğru anlatalım; Enver Şimşek bir aile babası ve çiçekçiydi bizden biriydi." dedi. NSU terör örgütü cinayetleriyle ilgili Alman medyasının, "Döner cinayeti", "Türk mafyası" gibi yakıştırmalar yaptığını ve asıl katiller ile kurbanların hikayelerini görmediği öz eleştirisinde bulunan Maas, "Enver Şimşek bizden biri olarak görülmediği için öldü. Çünkü 'aramızdan biri' değildi. Enver Şimşek 14 yıldır bu ülkede yaşamasına rağmen çoğumuz için 'Türk' olarak kaldı. Bu bizim büyük hatamız ve hep öyle kalacak." ifadelerine yer verdi. Maas, şunları kaydetti: "Failler yargılandı ama aşırı sağcılık bu ülke için hala en büyük tehdit. Parlamentolarımızda aşırı sağcı milletvekillerimiz var ve ırkçılar ile Yahudi düşmanlarıyla yan yana gösteri yapmaktan korkmayan insanlarımız var. Herkesin yeni tip koronavirüs (Kovid-19) önlemleri hakkındaki eleştirilerini ifade etme hakkı olsa da herkes aynı zamanda kimin peşinden gittiğini kontrol etmekle yükümlü. Hiç kimse aşırı sağcılar tarafından kullanılmasına izin vermemeli." Sağcı terörün geçmişte kalmadığını bunun da 2 Haziran'da öldürülen Kassel Bölge Valisi Walter Lübcke ve Hanau'daki ırkçı ve anti-semitik saldırılarla görüldüğünü belirten Maas, "Müslümanlara, Yahudilere, Sintilere, Romanlara ve mültecilere karşı uygulanan şiddeti, nefreti ve ajitasyonu görüyoruz. Aşırı sağcılar kendilerini, Federal Parlamento binası Reichstag’a hücumun provasını yapacak ve basamaklarında Nazi imparatorluğunun bayrağını sallayacak kadar güçlü hissediyor. Bu korkunç görüntüler şimdi tüm dünyaya yayılıyor." dedi. Maas yazısına şöyle devam etti: "NSU’nun ilk cinayetinden 20 yıl sonra bile Almanya'da yabancı kökenli insanlar burada herkese eşit muamele edilmediği hissine kapılıyorsa daha yapılması gereken çok şey var demektir. Ev ararken, iş görüşmelerinde, resmi dairelerde, polise gittiklerinde göç geçmişi kaydedilir. Ülkemizde yapısal bir ırkçılık mevcut. Oysa biz, kimileri tarafından ısrarla karşı çıkılsa da renkli, çok çeşitli bir ülkeyiz. Lakin bundan gerçek bir 'biz' yapmayı başaramazsak kendi yol gösterici imajımız boş bir laftan ibaret kalır. Günümüzdeki gelişmelerden bahsetmeden bugün Enver Şimşek'i anamıyor olmamız utanç verici. Herkes failleri konuşuyor. Herkes aşırı sağdan söz ediyor. Ben, bizden biri olan Enver Şimşek’i konuşmamızı istiyorum. Enver Şimşek, 'Türk' olduğu sürece, Enverlerin hepsi 'bizden biri' olmadıkları sürece sağcıların işi kolay olacaktır. Göçmenlere sohbet programlarında yalnızca 'göçmenlerle ilgili konular' hakkındaki kulak verildiği sürece, filmlerde komiser, şansölye veya gemi kaptanı yerine sadece göçmen rolü verildiği sürece bu ülke bölünmüş kalacaktır." Maas yazısını, "Enver Şimşek işini severdi ama her şeyden çok arkadaşlarıyla bahçede mangal yapmayı ve her yaz yaptıkları gibi ailecek tatile gitmeyi severdi. Enver Şimşek yaşasaydı dede olacaktı. Bugün anlatmamız gereken hikaye budur. Bizden biri olan Enver'in hikayesi." ifadeleriyle bitirdi. Bakan Çavuşoğlu'ndan Alman mevkidaşına, "Irkçılık ve yabancı düşmanlığını ancak birlikte ve kararlılıkla yenebiliriz" yanıtı Maas, Şimşek'e ilişkin Twitter'dan yaptığı paylaşımda, "Enver Şimşek, 20 yıl önce Neo-Naziler tarafından vurulduktan 2 gün sonra öldü. Birçoğu buna 'Dönerci cinayetleri.' ve 'O da Türk.' diyordu. Sonunda hikayesini doğru anlatalım: Enver Şimşek bir aile babası ve çiçekçiydi, bizden biriydi." değerlendirmesini yapmıştı. Çavuşoğlu, Şimşek'in ölüm yıl dönümünde, mevkidaşı Maas'ın Twitter'dan yaptığı paylaşıma, "Heiko, gösterdiğin hassasiyeti takdir ediyoruz fakat 20 senede bu illetle mücadelede çok yol alamadığımız da bir gerçek. Irkçılık ve yabancı düşmanlığını ancak birlikte ve kararlı bir şekilde yenebiliriz. Enver Şimşek’i rahmetle anıyoruz." yanıtını vermişti. NSU terör örgütü Terör örgütü NSU, 2000-2007 yıllarında işlediği ırkçı cinayetlerle 8'i Türk 10 kişiyi öldürmüştü. Ayrıca Köln'deki Keup Caddesi'ne bombalı saldırı düzenleyerek Türklerin yoğun yaşadığı bölgede kitlesel ölümler planlamıştı. NSU tarafından 9 Haziran 2004'te gerçekleştirilen saldırıda can kaybı yaşanmamış ancak 5,5 kilogram ağırlığındaki bombayla etrafa saçılan yaklaşık 700 çivinin vücutlarına isabet etmesi sonucu 6'sı ağır 22 kişi yaralanmıştı. Son Güncelleme: 9 Eylül 2020 Çarşamba 20:59
İtalya'da 24 saatte 1434 yeni vaka. İtalya'da yeni tip koronavirüs (Covid-19) salgınında son 24 saatte 1434 yeni vaka kaydedildi.. İtalya Sağlık Bakanlığı’nın açıkladığı verilere göre, ülkede son 24 saatte 1434 kişiye Covid-19 tanısı konuldu. İtalya’da, günlük yeni vaka sayıları, üst üste 8. gününde binin üstünde kaydedildi. Ülkede Covid-19 tespit edilen kişi sayısı 281 bin 583 oldu. Görülen yeni vakalarla ülkedeki aktif Covid-19 hasta sayısı 34 bin 734'e çıkarken, yoğun bakımda tedavi görenlerin sayısı da 7 artarak, 150'ye ulaştı. Hayatını kaybedenlerin sayısı da son 24 saatte 14 artarak, 35 bin 577'e yükseldi. Bu arada, İtalyan haber ajansı ANSA’nın haberine göre, ülkenin kuzeyindeki bir şirketle Sannio Üniversitesi, tükürükten 3 dakika içinde Covid-19 testi yapabilen hızlı bir test geliştirdi. İtalya Sağlık Bakanlığı’nın da söz konusu hızlı teste onay verdiği belirtildi. "Okullar 14 Eylül'de düzenli olarak yeniden açılıyor" Başbakan Giuseppe Conte, düzenlediği basın toplantısında ülkede tartışma konusu olan okulların açılışına değindi. Conte, okulları yeniden açmak için çok çalıştıklarını belirterek, "Eğitim yılı bizim bu çalışmalarımız sayesinde başlayacak. Okullar, 14 Eylül’de düzenli olarak yeniden açılacak. İtalyan aileler şüphe duymasınlar çünkü biz çocukların okula iyi başlangıç yapmaları için elimizden gelenin en iyisini yaptık." diye konuştu. Başbakan Conte, okulların yeniden açılabilmesi için 7 milyar avroluk kaynak tahsis ettiklerini de aktardı. Bu yıl bazı zorluklarla karşılaşabileceklerini anlatan Conte, "Olası kötü bir durumda tüm sınıfın karantina altına alınması gerekebilir. Bazı zorluklar olabilir ama herkesi kurallara saygı göstermeye ve bununla mücadele etmeye davet ediyorum." dedi. Son Güncelleme: 9 Eylül 2020 Çarşamba 19:41
Yemen'deki savaş ve salgın, yeni eğitim-öğretim yılı sevincine gölge düşürüyor. Araştırmacı Radai, "Yemen'de eğitim, savaşın devam etmesi nedeniyle zor durumda. Savaşın, ekonomik, toplumsal ve siyasi etkileri, eğitim alanında büyük ölçüde hissediliyor." dedi.. Yemen'deki savaş ve yeni tip koronavirüsün ülkede yayılması endişesi, yeni eğitim-öğretim yılının başlama sevincine gölge düşürüyor. Uzun süredir siyasi istikrarsızlığın hüküm sürdüğü Yemen'de, İran destekli Husiler ile Suudi Arabistan öncülüğündeki koalisyonun destek verdiği hükümet güçleri arasında çatışmalar yaşanıyor. Ülkedeki savaş ve COVID-19'un yayılma endişeleri yanında yaşam şartlarının her geçen gün daha da zorlaşması da eğitim sürecini olumsuz etkiliyor. Tüm dünyayı etkisi altına alan COVID-19 nedeniyle alınan tedbirler kapsamında ülkede meşru hükümetin kontrolü altındaki bölgelerde lise düzeyindeki eğitimler 6 Eylül'de başladı. İlk ve orta okulların da ekim ayında ders başı yapması planlanıyor. Husilerin kontrolü altındaki bölgelerde ise üniversite öğrencilerinin yeni eğitim-öğretim yılında okullara kabulü için ön sınavları yapılıyor. Ancak bu bölgelerde okulların ne zaman açılacağına ilişkin henüz bir açıklama yapılmadı. Hükümetin etkin olduğu bölgelerdeki okullarda çalışan öğretmenler, maaşlarına ek ödemelerin yapılmasını istiyor. Husilerin kontrolündeki bölgelerdeki öğretmenler ise yıllardır düzenli olarak maaşlarını alamamaktan şikayetçi. Ülkedeki trajik durum, salgınla daha da kötüleşti Yemen'deki durumun eğitime yansımalarını anlatan Araştırmacı Hanan Ali er-Radai, "Yemen'de eğitim, savaşın devam etmesi nedeniyle zor durumda. Savaşın, ekonomik, toplumsal ve siyasi etkileri, eğitim alanında büyük ölçüde hissediliyor." dedi. Ülkedeki trajik duruma salgınla birlikte sağlık sıkıntılarının da eklendiğini belirten Radai, Yemen'deki sağlık alt yapısının kötü olması nedeniyle öğrenciler arasında virüsün yayılmasından endişe edildiğini kaydetti. Çocukların eğitimi, Yemenli aileler için büyük sıkıntıya dönüştü Taiz'de üç çocuğunu okutmaya çalışan Muhammed Ali ise "Zor ekonomik şartlar, yeni eğitim yılında çocukların sevincine gölge düşürüyor. Savaştan önce okul öncesi hazırlık heyacanı olurdu, kırtasiye malzemeleri alırdık. Ama şimdi her şeyin fiyatı yüksek. Bir de virüsün yayılmasından korkuyoruz." diye konuştu. Birçok Yemenli aile için çocuklarının eğitiminin büyük bir sıkıntıya dönüştüğünü söyleyen Ali, ülkedeki şartlar nedeniyle de okullarda kaliteli bir eğitim verilemediğini kaydetti. Ali, "Savaşın bitmesini istiyoruz. Bu bizim birincil ve en temel talebimiz. Ondan sonra eğitim de dahil her şeyin yoluna gireceğine inanıyorum." dedi. "Çok zor bir eğitim yılı olacak ama pes etmeyeceğiz" Sağlık Bakanlığı'na bağlı Taiz Basın ve Sağlık Eğitimi Müdür Yardımcısı Teysir es-Samii, COVID-19 tedbirleri konusunda öğrenciler için bilgilendirme planı hazırladıklarını ve tüm okullara bu planı gönderdiklerini söyledi. Okulların tedbirlere uyma durumunu denetleyecek komiteler de oluşturulduğunu da aktaran Samii, "Çok zor bir eğitim yılı olacak ama pes etmeyeceğiz." ifadesini kullandı. Son Güncelleme: 9 Eylül 2020 Çarşamba 15:37
Almanya 10 Eylül’de uyarı sinyalleriyle acil durumlara hazırlanacak. Almanya’da 1990’dan beri ilk defa ülke çapında 10 Eylül’de deprem, yangın, elektrik kesintileri ve radyasyona karşı hazırlık kapsamında sirenler çalacak.. Sivil Savunma ve Afet Yardımı Ofisi (BBK) ülkede insanları acil durumlara hazırlıklı olmaları kapsamında 10 Eylül’de uyarı sinyalleri verilecek. Buna göre, perşembe günü ülke çapında sirenler saat 11.00’de iki kez çalacak. Her bir siren birer dakika sürecek. İlki uyarı, diğeri ise uyarının sona erdiğini bildiren siren olacak. Uyarı sinyalleri, geleneksel kitle iletişim araçları radyo ve televizyon ile sosyal medya aracılığıyla gerçekleşecek. BBK'den yapılan açıklamada, sirenlerin tatbikat çerçevesinde deneme amaçlı çalacağını, halkın endişelenmesini gerektiren bir durum olmadığı ifade edilerek bundan sonra her yıl eylül ayının ikinci perşembesi ülke çapında “uyarı günü” gerçekleştirileceği belirtildi. Açıklamada, söz konusu sirenlerin yeni tip koronavirüs kriziyle ilgisinin olmadığı, planlamanın iki yıl önce yapıldığı vurgulandı. 1990 yılına kadar ülkede hava saldırılarına karşı vatandaşları uyarmak amacıyla ülke çapında federal siren ağı bulunuyordu. Daha sonra bu siren ağı belediyelere devredilmişti. Son Güncelleme: 9 Eylül 2020 Çarşamba 15:30
Rusya: Almanya, Navalnıy’ın zehirlenmesiyle ilgili bilgileri verme sürecini yavaşlatıyor. Rusya Dışişleri Bakanlığı, Almanya'nın Rus muhalif Aleksey Navalnıy’ın zehirlenmesi iddiasıyla ilgili bilgilerin Rusya'ya verilmesi sürecini yavaşlattığını öne sürdü.. Bakanlıktan yapılan yazılı açıklamada, Rus Başsavcılığının Navalnıy'ın zehirlenmesi iddiasıyla ilgili Almanya'ya 27 Ağustos'ta başvuruda bulunduğu hatırlatıldı. Açıklamada, "Almanya'ya Navalnıy'ın biyokimyasal tahlil sonuçları dahil muayenesine ilişkin bilgileri vermesi konusunda ısrar etmeye devam ediyoruz. Bu bilgilerin eksikliği, Rus polisinin olayın nedenlerini tespit etmek için gerekli tüm mekanizmaları kullanmasını engelliyor." ifadesine yer verildi. Rus sağlık uzmanlarının Alman mevkidaşlarına diyalog kurma teklifinde bulunduğu belirtilen açıklamada, Alman tarafının bu süreci yavaşlattığı öne sürüldü. G7 ülkelerinin Navalnıy'ın zehirlendiği iddiasıyla ilgili ortak açıklama yaptığı anımsatılan açıklamada, "Almanya'nın yapıcı olmayan yaklaşımıyla Rusya'ya yönelik temelsiz baskılar da devam ediyor." değerlendirmesi yer aldı. ABD, Kanada, Fransa, Almanya, İtalya, Japonya ve İngiltere Dışişleri Bakanları, dün Navalnıy’ın zehirlenmesine dair ortak yazılı açıklama yayımlayarak, Rusya yönetimine suikast girişiminin arkasındaki faillerin bulunması çağrısında bulunmuştu. Rusya'nın Tomsk şehrinden Moskova’ya gitmek üzere 20 Ağustos'ta uçağa binen Navalnıy'ın uçuş esnasında fenalaşmasının ardından uçak Omsk şehrine iniş yapmıştı. Omsk'taki hastaneye kaldırılan Navalnıy’ın çayına karıştırılan bir maddeyle zehirlendiği öne sürülmüştü. Navalnıy, 22 Ağustos'ta Omsk'tan özel bir uçakla tedavi için Berlin'deki Charite Hastanesine nakledilmişti. Alman Hükümet Sözcüsü Steffen Seibert, Kremlin yönetimine muhalif Navalnıy'ın sinir hastalıklarıyla mücadelede kullanılan Noviçok grubuna ait bir kimyasal ile kesin olarak zehirlendiğinin tespit edildiğini daha önce açıklamıştı. Son Güncelleme: 9 Eylül 2020 Çarşamba 14:02
İngiltere'de 6'dan fazla kişinin bir araya gelmesi yasaklanıyor. İngiltere’de salgın yeniden yükselişte. Ani vaka artışı beraberinde yeni önlemler getirdi. Pazartesi gününden itibaren 6 kişiden fazla bir araya gelmek artık yasak. Ayrıca hükümet bazı bölgelerde kısıtlamaları daha da artırdı.. Bir yanda vaka sayıları bir yanda can kaybı. İngiltere’de iki durumda da ani artış başladı. Hükümet yerel kısıtlamalarla yetinmedi yeni önlemler aldı. Pazartesi'den itibaren 6 kişiden fazla bir araya gelmek artık yasak. Okul, işyeri düğün ve cenazeler yasak kapsamına girmiyor. Kurallara uymayanlar para cezasına çarptırılacak. Sağlık Bakanı Matt Hancock, “Kuralları sertleştirmemiz gerekiyordu” dedi. Uzmanlar ani yükselişin nedeni olarak kuralların fazla gevşemesini gösteriyor. Bölgesel kısıtlamalar da devam ediyor. Ülkenin Kuzeybatısındaki Bolton kentinde sınırlı sokağa çıkma yasağı getirildi. Son Güncelleme: 9 Eylül 2020 Çarşamba 10:49
Yunanistan'ın Midilli Adası'ndaki sığınmacı kampında yangın çıktı. Yunanistan'ın Midilli Adası'nda bulunan Moria sığınmacı kampında yangın çıktığı bildirildi.. Yunan resmi ajansı ANA'nın haberine göre, gece yarısından sonra Moria kampının farklı noktalarında yangın çıktı. Bölgeye çok sayıda polis ve itfaiye ekibi sevk edilirken, yangında ilk belirlemelere göre, ölen ya da yaralanan olmadığı kaydedildi. Yetkiler, sığınmacıların güvenli yerlere sevk edildiğini belirtirken, bazı sığınmacıların ise Midilli kent merkezine doğru yürüdüğünü dile getirdi. Kamp, geçen haftadan bu yana tespit edilen 35 yeni tip koronavirüs (COVID-19) vakası nedeniyle karantinaya alınmıştı. Moria kampı, yaklaşık 12 bin 500 sığınmacıya ev sahipliği yapıyor. Uluslararası insani yardım kuruluşları, kamptaki aşırı kalabalık ve insani olmayan şartlara dikkati çekerek, kampta sosyal mesafe ve temel hijyen şartlarını sağlamanın mümkün olmadığı uyarısında bulunuyor. Son Güncelleme: 9 Eylül 2020 Çarşamba 10:07
Avustralya'da koronavirüsten ölenlerin sayısı 781'e çıktı. Avustralya'da 93 kişiye daha COVID-19 teşhisi konulurken, Victoria eyaletinde 11 kişinin virüsten ölmesiyle ülke genelindeki can kaybı 781'e yükseldi.. Victoria’da 76, Yeni Güneye Galler'de (NSW) 9, Queensland’da 8 kişi daha virüse yakalanırken, COVID-19’un en fazla can kaybı ve vaka sayısı yaşanmasına neden olduğu Victoria eyaletinde 11 kişi daha hayatını kaybetti. Son 24 saatteki ölümlerle birlikte Victoria’da COVID-19 nedeniyle hayatını kaybedenlerin sayısı 694’e, ülke genelindeki can kaybı da 781’e çıktı. Son haftalarda virüs nedeniyle can kaybı yaşanmayan NSW'de 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi hayatını kaybetmişti. Aşı çalışması durduruldu Avustralya’da virüsün görülmeye başladığından bu yana gerçekleşen 6 milyon 730 binden fazla testin sonucuna göre, COVID-19’a yakalanan 26 bin 468 Avustralyalıdan 22 bin 719’u sağlığına kavuşurken, 2 bin 13 aktif vakadan 29’u yoğun bakımda olmak üzere 264 kişi çeşitli hastanelerde tedavi görüyor. Öte yandan Avustralya Başbakanı Scott Morrison’un, Avustralyalıların gelecek yılın başından itibaren COVID-19 aşısına ücretsiz ulaşacağını açıkladığı aşı çalışmasının durdurulduğu aktarıldı. İngiltere’deki Oxford Üniversitesi ile birlikte aşı çalışmaları yürüten ilaç şirketi AstraZeneca tarafından yapılan açıklamaya göre, klinik denemelerde üçüncü aşamada olan potansiyel aşının denendiği İngiliz bir katılımcıda ciddi yan etkiler görülmesi üzerine çalışmalara ara verildi. Yan etkilerin ne olduğu henüz açıklanmadı ancak şirketin açıklamasında, "Güvenlik verilerini gözden geçirmek için çalışmalara ara verilmiştir" ifadeleri kullanıldı. Başbakan Morrison, iki gün önce yaptığı açıklamada, aşının halka sunulmadan önce güvenli ve etkili olduğu kanıtlanmasının yanı sıra zorunlu tüm yasal gereklilikleri karşılaması durumunda, ilaç firmalarıyla vardıkları 1,7 milyar dolarlık anlaşmalar kapsamında Avustralyalıların 2021’de COVID-19 aşısını ücretsiz yaptırabileceklerini duyurmuştu. Morrison, Oxford Üniversitesinin geliştirdiği potansiyel yeni tip koronavirüs aşısını tüm vatandaşlarına ücretsiz ulaştırabilmek için, aşının üretim lisansının sahibi İngiliz-İsveç ortaklığındaki ilaç şirketi AstraZeneca ile anlaştıklarını 19 Ağustos’ta yaptığı açıklamada ilan etmişti. Yeni Zelanda Yeni Zelanda Halk Sağlığı Genel Direktörü Dr. Ashley Bloomfield tarafından yapılan açıklamaya göre, son 24 saatteki 8 bin 363 testin sonucuna göre 6 kişiye daha COVID-19 teşhisi konuldu. Yeni vakalarla birlikte ülkedeki aktif vaka sayısının 125’e çıktığını açıklayan Dr. Bloomfield, aktif vakalardan 2’si yoğun bakımda olmak üzere 4 Yeni Zelandalının çeşitli hastanelerde tedavi gördüğünü söyledi. Ülkede COVID-19’un görüldüğü günden bu yana gerçekleştirilen testlerde virüse yakalandığı belirlenen 1788 kişiden 1639’u sağlığına kavuşurken, 22 Yeni Zelandalı hayatını kaybetmişti. Son Güncelleme: 9 Eylül 2020 Çarşamba 06:12
Sahra Çölü'nde terk edilen 80 sığınmacı kurtarıldı. Uluslararası Göç Örgütü (IOM), Nijer'de Sahra Çölü'nde terk edilen 4 kamyondaki 80 sığınmacının kurtarıldığını açıkladı. 14 gün karantinada kalacak sığınmacılar, ardından IOM aracılığıyla ülkelerine dönebilecek.. Nijer'in Dirkou kentindeki askeri araçların varlığını öğrenen insan kaçakçılarının, sığınmacıları, kente 230 kilometre mesafede çölde bırakıp kaçtığı belirtildi. Çöl sıcağında aç ve susuz şekilde 3 gün geçiren sığınmacıların, tesadüf eseri IOM ekipleri tarafından fark edilerek kurtarıldığı kaydedildi. Nijerya, Togo, Gana ve Mali'den gelen ve aralarında çocukların da olduğu sığınmacıların, bölgede, yeni tip koronavirüs (COVID-19) ile mücadelede karantina merkezi olarak kullanılan alana gönderildiği bildirildi. COVID-19 önlemleri kapsamında 14 gün karantinada kalacak sığınmacılar, ardından IOM aracılığıyla ülkelerine dönebilecek. Sahra Çölü'nde 1000 kilometre gidiyorlar Dirkou'nun da içinde bulunduğu Agadez bölgesi, Avrupa'ya gitmek isteyen Batı Afrikalı sığınmacılar için bekleme noktası özelliği taşıyor. Sığınmacılar Libya'ya devam etmek için bazen Agadez'de günlerce kalıyor. Agadez'den Libya'ya ulaşmak için Sahra Çölü'nde 1000 kilometre gitmek gerekiyor. Küçük kamyonetler bu mesafeyi 3-4 günde alırken kamyonların hedefe varması 10 günü bulabiliyor. Sadece yanlarına aldıkları su ve yiyecekle bu yolculuğa çıkan sığınmacıların büyük bir kısmı ise Libya'ya varamadan çölde hayatını kaybediyor. Sahra Çölü'nde 2016'dan bu yana 20 binden fazla sığınmacı kurtarıldı IOM, 321'i bu yıl olmak üzere 2016'dan bu yana çölde çeşitli nedenlerlele ölüme terk edilen 20 binden fazla sığınmacıyı kurtardı. Avrupa Birliği, Malta ve İtalya üzerinden Avrupa'ya gelen Afrikalı sığınmacı akınını durdurmak için 2015'ten bu yana çeşitli girişimlerde bulunsa da tam anlamıyla başarılı olamıyor. Sahra Çölü'nden Libya'ya ulaşmak için sayısız güzergahın varlığı ve Nijer'in de devriye için yeterli imkanlarının olmaması, Afrikalı sığınmacıların çoğu zaman hayatına mal olan bu yolculuğun engellenmesini imkansız kılıyor. Çölde ölen sığınmacıların sayısının denizde boğulanlardan en az 2 kat fazla olduğu tahmin edilse de çölde hayatını kaybedenlerin cesetlerine dahi ulaşılamadığı için gerçek sayıları bilinmiyor. Son Güncelleme: 9 Eylül 2020 Çarşamba 00:08
Fransa'da 24 saatte 6 bin 544 kişiye COVID-19 teşhisi konuldu. Fransa'da yeni tip koronavirüs (COVID-19) salgınında son 24 saatte 6 bin 544 vaka görüldü.Hastanelerde 38 kişinin yaşamını yitirmesiyle can kaybı 30 bin 764'e ulaştı.. Halk Sağlığı Kurumundan yapılan açıklamaya göre, ülkede günlük vaka sayısı düne göre artış gösterdi. Ülkede virüs bulaşan kişi sayısı, son 24 saatte 6 bin 544 artışla 335 bin 524'e yükseldi. Hastanelerde 38 kişinin yaşamını yitirmesiyle can kaybı 30 bin 764'e ulaştı. COVID-19 nedeniyle 574'ü yoğun bakımda olmak üzere 4 bin 960 kişinin hastanelerde tedavi gördüğü ülkede, iyileşenlerin sayısı 87 bin 836 oldu. Ülkede yoğun bakımda bulunanların sayısındaki artış sürerken salgının seyri kötüleşmeye devam ediyor. Son bir haftada 1 milyondan fazla COVID-19 testi yapılan ülkede, testlerin pozitif çıkma oranı yüzde 5,2'ye yükseldi. Bilim Kurulu, ülkede sonbahar ya da kış aylarında ikinci dalganın yaşanmasından endişe edildiğini açıklamıştı. Son Güncelleme: 8 Eylül 2020 Salı 22:57
BM: COVID-19 Filistin ekonomisini daha da kötüleştiriyor. Birleşmiş Milletler (BM) Ticaret ve Kalkınma Konferansı (UNCTAD), COVID-19'un işgal altındaki Filistin topraklarında "ağır ekonomik koşulları" daha da kötüleştirdiği uyarısında bulundu.. UNCTAD'ın açıkladığı yeni raporda, pandeminin işgal altındaki Filistin topraklarında büyük sıkıntı oluşturduğu ve zorlu ekonomik koşulların iki devletli çözümü tehdit ettiği vurgulandı. Raporda, COVID-19 salgını öncesinde dahi 2020 ve 2021'deki Filistin ekonomisi için öngörülerin zaten olumsuz olduğu ve kişi başına yurt içi hasılanın (GSYİH) yüzde 3 ila 4,5 düşeceğinin tahmin edildiği aktarıldı. Filistin ekonomisinin 2019'da ve 2020'nin ilk yarısında gerilemeye devam etmesi nedeniyle, yüksek yoksulluk ve işsizlik oranlarının sürdüğüne değinilen raporda ve gayrisafi yurt içi hasılanın art arda üçüncü yılda düştüğü bilgisine yer verildi. COVID-19 "ağır ekonomik koşulları" daha da kötüleştirdi uyarısı Raporda, COVID-19'un işgal altındaki Filistin topraklarında "ağır ekonomik koşulları" daha da kötüleştirdiği uyarısı yapıldı. UNCTAD'ın Küreselleşme Bölümü ve Kalkınma Stratejileri Direktörü Richard Kozul-Wright, BM Cenevre Ofisi'nde düzenlenen basın toplantısında, "borçluluk, güvensizlik ve yetersiz yatırımların" Filistin'de uzun süredir devam eden sorunlar olduğunu, bir de bunlara COVID-19 salgınının eklendiğine dikkati çekti. Kozul-Wright, uluslararası toplumun 1974'te kabul edilen iki devletli çözüm vaadini yerine getirmemesi nedeniyle ekonomik durumun iyice kötüleştiğini vurgulayarak, "Dolayısıyla, iki devletli bir çözüm için mücadele verdiğimiz yaklaşık 50 yıldan bahsediyoruz. Bence, bir çözüme ulaşmak için şimdiye kadar hiç olmadığımız kadar geride olduğumuzu söylemek yerinde olur." değerlendirmesinde bulundu. "Kendi topraklarında inşaat izni alamıyorlar" Filistinlilere Yardım Koordinatörü Mahmud Elhafif ise Filistinlilerin kendi topraklarında inşaat yapma izni alamadığını belirterek, "Ancak buna ek olarak, 2018'de İsrail, (yahudi) yerleşimcilerin şiddetiyle, Batı Şeria'daki 622 Filistinli yapıyı yıktı veya el koydu." diye konuştu. Filistin Sağlık Bakanlığından yapılan açıklamada, COVID-19 nedeniyle 10 kişinin daha hayatını kaybettiği, 717 kişide virüs tespit edildiği kaydedildi. Bu verilerle Filistin topraklarında toplam can kaybı 215'e, vaka sayısı 35 bin 463'e, iyileşenlerin sayısı 24 bin 226'ya ulaşmış oldu. Son Güncelleme: 8 Eylül 2020 Salı 22:51
Denize giren COVID-19 hastası gözaltına alındı. İspanya’da yeni tip koronavirüs (COVID-19) testi pozitif çıkan kadın hasta denize girdi. Kadın, koruyucu giysilerle gelen polis memurları tarafından gözaltına alındı.. Olay, İspanya’nın San Sebastian kentindeki La Zurriola plajında meydana geldi. Koronavirüs testi pozitif çıkan bir kadın, cankurtaran olarak çalıştığı plaja giderek sörf yapmak için denize girdi. Kadının iş arkadaşları, kadının virüs testi pozitif çıkmasına rağmen denize girdiğini görünce polisi aradı. Polis ekipleri plaja gelerek denizdeki kadını sudan çıkması konusunda uyardı. Daha sonra virüslü kadın gözaltına alındı. Sosyal medyada paylaşılan görüntülerde, kadının koruyucu giysi giymiş görevliler tarafından kelepçelenerek gözaltına alındığı görüldü. İspanya’da karantinadan çıkan ve gözaltına alınan kişilere 6 bin euro (52 bin 970 TL) kadar para cezası veriliyor. Karantinadan çıkan kişinin başka bir kişiye koronavirüs bulaştırdığı tespit edilirse bu ceza 110 bin euro'ya (882 bin TL) kadar çıkabiliyor. İspanya’da son açıklanan verilere göre 525 bin 459 vaka bulunuyor. Ülkede son günlerde vaka artışı görülürken; toplam can kaybının 29 bin 516 olduğu açıklandı. Son Güncelleme: 8 Eylül 2020 Salı 21:55
Trump kampanyasına mal varlığından 100 milyon dolar aktarabilir. ABD Başkanı Donald Trump, başkanlık seçimi kampanyası için kendi mal varlığından 100 milyon dolarlık bir fonu kampanyasını aktarmayı düşündüğü iddialarına yönelik, "Gerekirse yaparım. Kazanmamız için yapmamız gereken her şeyi yapacağız." dedi.. Amerikan medyasının konuya ilişkin bilgi sahibi bazı kaynaklara dayandırdığı ve Trump'ın rakibi eski Başkan Yardımcısı Demokrat Joe Biden'ı yenmek için mal varlığından kampanyasına fon aktarmayı planladığı yönündeki iddialar, Washington'da tartışmalara neden oldu. Kaynaklar, Başkan Trump'ın 2020 başkanlık seçimi kampanyasının ilk döneminde çok fazla para harcadığını ve yarışın kızışması ile daha fazla paraya ihtiyaç olacağını gerekçe göstererek kendi mal varlığından 100 milyon dolarlık bir fonu kampanyasına aktarmayı düşündüğünü iddia etti. Florida'ya gidişinden önce havalimanında basın mensuplarının konuyla ilgili sorularını yanıtlayan Trump, "Gerekirse yaparım. Kazanmamız için yapmamız gereken her şeyi yapacağız." dedi. "Çok fazla para ve enerji harcadık" Diğer taraftan, sosyal medya hesabından açıklama yapan Trump, "Kampanyam, sahtekar medyanın Çin virüsü (COVID-19) ile ilgili yaptığı yalan haberlere karşılık vermek üzere çok para harcadı. Şimdi nasıl iyi iş çıkardığımızı gördüler ve 4 yıl önce olduğundan 3 katı kadar paramız var ve anketlerde yukarı çıkıyor. Çok fazla para ve enerji harcadık." ifadesini kullandı. Trump'ın bu adımı atması durumunda, "ABD'de ilk kez bir başkanın ikinci kez seçilmek için kendi sermayesini kullanmış olacağı" tartışılıyor. Trump, 2016'daki başkanlık seçiminde kampanyasına kendi mal varlığından 66 milyon dolar fon aktarmıştı. Trump'ın kampanyası şu ana kadar 800 milyon dolar harcadı Cumhuriyetçi Parti Ulusal Kongresi verilerine göre Trump'ın kampanyası şu ana kadar 800 milyon dolar harcarken, Demokrat Parti Ulusal Kongresinin verilerine göre ise rakibi Biden'ın kampanyası şimdiye kadar 414 milyon dolar harcadı. Demokrat Parti Ulusal Kongresinin verilerinde Biden'ın kampanyasına ağustosta 365 milyon dolar bağış yapıldığı görülüyor. Biden'ın böylece, eski Başkan Barack Obama'nın 2008'deki seçim kampanyasına tek ayda yapılan 198 milyon dolarlık bağış rekorunu neredeyse ikiye katlaması da dikkatlerden kaçmadı. Son Güncelleme: 8 Eylül 2020 Salı 21:09
İsrail-BAE anlaşması malumun ilamı mı?. İsrail ile Birleşik Arap Emirlikleri (BAE) kısa süre önce ilişkileri “normalleştirme” kararı aldı. ABD’nin ara bulucu rolünü üstlendiği ve birçok kesimin tepkisini çeken anlaşmanın detaylarını Filistinli Prof. Dr. Abdulfettah el-Awaisi’ye sorduk.. ABD Başkanı Donald Trump, 13 Ağustos günü Twitter’da paylaştığı mesajına “Bugün büyük bir dönüm noktası” diyerek başladı. Trump, ABD’ye dost iki “müthiş” ülkenin, İsrail ve BAE’nin, tarihi bir barış anlaşması kararı aldığını ifade etti ve anlaşmaya dair bir metin yayımladı. Metinde, ABD Başkanının yanı sıra anlaşmaya taraf ülkeleri temsilen İsrail Başbakanı Binyamin Netanyahu ve BAE Veliaht Prensi Muhammed bin Zayed’in isimleri yer aldı. Söz konusu normalleşme adımıyla turizmden güvenliğe, sağlıktan iletişim hizmetlerine, karşılıklı yatırımlardan direkt uçuşlara kadar birçok meselenin ele alınacağı kaydedildi. Başta Filistin olmak üzere birçok devletten ise gelecek ay resmi olarak imzalanması planlanan anlaşmaya tepki yağdı; İsrail ile normalleşme adımı "ihanet" olarak nitelendirildi. [Fotoğraf: Reuters] Azımsanamayacak bir çoğunluk ise bu ittifakın önceden de mevcut olduğu, bu karardan sonra yalnızca resmi bir kimliğe bürüneceği kanaatinde. Anlaşmanın İsrail’in Filistin’deki işgal politikasına ne derece etki edeceği de ayrıca merak konusu. Bir yanda yasa dışı ilhak yoluyla Yahudi yerleşimcilerin kullanımına açılan Filistin toprakları, diğer yanda Kudüs’teki baskı ve tehditler... Tel Aviv-Abu Dabi ittifakını Ankara Sosyal Bilimler Üniversitesi Uluslararası İlişkiler Bölümü Öğretim Üyesi Prof. Dr. Abdufettah el-Awaisi’ye sorduk. [Prof. Dr. Abdufettah el-Awaisi | Fotoğraf: AA] İsrail-BAE normalleşme anlaşması, birçoklarının dediği gibi, var olan bir ittifakın gün yüzüne çıkması mıydı? "İsrail Başbakanı Netanyahu’nun birkaç yıl önce BAE’yi ziyaret ettiğini biliyoruz. İsrail Kültür Bakanı da (Miri Regev) BAE’ye resmi ziyaret gerçekleştirdi. Abu Dabi’de Zayed Ulu Camii’ni ziyaret etti. İsrail istihbarat servisi Mossad’ın Başkanı da BAE’ye gitti. Tüm bunlar, şimdiki anlaşmanın öncesinde gerçekleşti. Yani evet, BAE ile gizli bir pazarlık olduğuna yönelik çok sayıda delil var." İsrail gazetesi: Netanyahu 2018'de gizlice BAE'yi ziyaret etti "BAE söz sahibi olmak istiyor. Çok küçük ve çok yeni; 1971 yılında, İngilizlerin korumasında kurulmuş bir devlet. Ve bu anlaşma da BAE’nin diplomatik ilişkiler sayesinde rol sahibi olmasının bir yolu. Ancak ne yazık ki bu anlaşma BAE'nin değil, İsrail’in işine yarayacak." BAE'li yetkili: İsrail'in Gazze'ye savaş açması aramızdaki samimi barışı etkilemez Normalleşme anlaşması Kudüs’teki Müslümanları ve İsrail’in bu şehirdeki siyasi nüfuzunu nasıl etkiler? "Maalesef bu anlaşmanın Kudüs ve özellikle Mescid-i Aksa’da çok ciddi bir etkisi olacak. Size bunun altyapısını açıklayayım. Trump, ABD’ye başkan olduğunda Kudüs’ün sadece İsraillilerin de değil, tüm Yahudilerin meşru başkenti olduğunu söyledi. Bunun pratik karşılığı olarak da Tel Aviv’deki ABD Büyükelçiliğini Kudüs’e taşıdı." [ABD Başkan Yardımcısı Mike Pence, İsrail Başbakanı Benyamin Netanyahu ile ABD'nin Kudüs Büyükelçiliği önünde. 23 Ocak 2020 | Fotoğraf: Reuters] "Netanyahu-Trump barış anlaşmasının içeriğine bakacak olursanız, Mescid-i Aksa’yı sadece Müslümanlara değil, herkese açık bir yere dönüştürmeye çalıştıklarını görürsünüz. Anlaşmada, tüm dinlere mensup kişilerin "Tapınak Tepesi’nde" (Temple Mount) ibadet etmelerine izin verildiği yazıyor. Bu, Yahudi terminolojisine göre yazılmış; “Aksa” ya da “Harem-i Şerif” kelimelerini kullanmamışlar bile." Trump 'Filistin'i parçalama planı'nı açıkladı "İsrail ile BAE arasındaki anlaşma ise bundan da kötü. Yeni anlaşma, Mescid-i Aksa’nın Yahudilere tesis edilmesinin daha pratik yolu. Trump’ın yayınladığı açıklamada, Müslümanların Aksa Camii’ne barışçıl şekilde gelmelerine izin verilir diyor. Yani ABD’liler, İsrailliler ve BAE’liler, Müslümanların Mescid-i Aksa’ya girmesine "izin" veriyor. Bu çok tehlikeli bir açıklama. Sizin izin verdiğiniz cami, mescit zaten Müslümanlara ait." [Fotoğraf: Reuters] "Şu an Mescid-i Aksa’ya girişleri İsrailli askerler kontrol ediyor. Mescid-i Aksa’da ibadet etmek istediğimizde İsrail askerleri sizi kabul edebiliyor, beni etmeyebiliyor. Yalnız ilk defa burada, "Müslümanlar girebilir” deniyor. Yani, camime girebilmeme 'izin' verdiğiniz için teşekkür ederim. Bu, ABD’nin bir açıklama yayınlayıp, 'Türklerin, İstanbul’daki Fatih Camii’ne girmesine izin veriyoruz.' demesi gibi bir şey. Bu anlaşmaya baktığımızda, Rasulullah’ın İsra ve Miraç’ının gerçekleştiği bu yerde, Müslümanların baskı altına alındığını ve haklarının ihlal edildiğini, İsrail’e ise hak tanındığını görüyoruz. Size son 10 yıl içerisinde olan çok önemli bir şeyi hatırlatayım. Zengin BAE’liler, tüm Kudüs’te mülk satın alıyorlardı –bunlar belgelendi- ve ardından bu mülkleri İsraillilere satıyorlardı. Bu alışverişi önceden gizli şekilde yapsalar da anlaşma ve diplomatik temaslardan sonra bu iş resmi olarak yapılacak." Birleşik Arap Emirlikleri bölgesinde ateş ekiyor İsrail, anlaşmadan sonrası Batı Şeria’daki işgal planlarını hızlandıracak mı? "Şüphe yok. İsrail Batı Şeria’yı 1967’den beri işgal ediyor. BAE, İsrail’le yapılacak anlaşmayla ilhakın erteleneceğini, iptal edileceğini söylüyor. İlhak devam ediyor, Netanyahu ilhakı yalnızca ertelediklerini, ancak buna ileride devam edeceklerini açıkça söylüyor. İlhak, İsrailliler için kullanışlı bir tabir. Bu bir ilhak değil, Batı Şeria’nın işgalinin devamı. Ve evet, ne yazık ki bu anlaşma Batı Şeria’ya her açıdan etki edecek." [Fotoğraf: Reuters] Netanyahu, normalleşme çemberinin genişleyeceğini söylüyor. Sizce diğer Arap ülkeleri İsrail’e yeşil ışık yakacak mı? "En ufak bir şüphem yok. Yalnızca Arap ülkeleri değil, diğer Müslüman nüfuslu ülkeler de bunu takip edecek. Dün, BAE’nin ardından Kosova’yı gördük maalesef. Bence İsrail, şu an için özellikle Körfez ülkelerine odaklandı. Bahreyn, ikinci olabilir, ardından Suudi Arabistan gelebilir." Türkiye'den Kosova'nın Kudüs'te büyükelçilik kararına tepki "Muhammed Bin Selman, kral olmak için her şeyi yapmaya hazır" "Dün Muhammed bin Selman’ın hocası Sudeys, Mekke’de bir hutbe verdi. Yahudilerin ne kadar iyi insanlar olduklarını anlattı. Kendince Hz. Muhammed döneminden örnekler verdi. Sudeys’in birkaç yıl önceki konuşmalarını dinlerseniz, söylemlerinin Yahudilere karşı olduğunu ve buna yönelik dualar ettiğini görürsünüz." Kabe imamının hutbesi 'İsrail'le normalleşmeye hazırlık' olarak yorumlandı "Bence Suudi Arabistan zemin hazırlıyor. Ve şunu açıkça söyleyebilirim ki Muhammed Bin Selman, kral olmak için her şeyi yapmaya hazır. Oyun artık gizli değil. Oyun masada. Maalesef kendilerini korumak için yapıyorlar. Arap diktatörler daha fazla devam edemeyeceklerini biliyor." Portre: Suudi Arabistan Veliaht Prensi Muhammed bin Selman "Arap Baharı’nın ilk dalgası başarısız oldu. Ancak ben, bir Uluslararası İlişkiler hocası olarak ikinci dalgayı bekliyorum. Bu normalleşme adımı, bölge haklarını Arap Baharı’nın ikinci dalgasına götürebilir. Bu ikinci dalga daha ziyade Körfez’den çıkarak bizi şaşırtabilir. Biz biliyoruz ki Bahreyn de politik olarak, Suudi Arabistan olmadan varlığını sürdüremez. Eğer Bahreyn, bölgede İsrail’le ilişkilerini normalleştiren ikinci ülke olursa buradan aslında ikinci ülkenin Suudi Arabistan olduğunu da anlayabiliriz." Suudi Arabistan hava sahası BAE-İsrail uçuşlarına açıldı Bu adımlar neden şimdi atılıyor? Özel bir zamanlama mevcut mu? "Tel Aviv’den Abu Dabi’ye yapılan ilk seferde kullanılan uçağın adı "Kiryat Gat" idi. Bu, 1948’den önce Filistinlilerin bulunduğu Faluce ve Irak el Menşiyye kasabalarının üzerine kurulan yerleşim yerinin adı. Bu uçağın adıyla bile Araplara, Müslümanlara mesaj gönderiyorlar." [Fotoğraf: Reuters] "Soruya dönecek olursak, baktığınız zaman, kim ülkesinde siyaseten umutsuz? Trump, bundan 2 ay sonra, kasımda yeniden seçileceği konusunda umutsuz. Birçok skandala imza attı. İcraatını özellikle ülkesindeki sağ kanada pazarlaması gerekiyor." Filistin Kurtuluş Örgütü'nden Trump'a: Seçim hırslarına Filistin'i kurban etti Trump: Seçimi kazanamazsam Çin ABD'nin sahibi olacak "Netanyahu refah vadediyor" "Netanyahu da Trump ile aynı durumda. Hakkında açılan yolsuzluk vesair davalar var, kazanamadığı seçimler var. Netanyahu, bu anlaşmayla birden çok başarıya imza attığını söylüyor. Birincisi, BAE ile yaptığım anlaşmayla size en ucuz petrolü getiriyorum diyor. İkincisi, BAE’de büyük bir pazar açıyorum, İsraillilerin ürünleri burada satılacak diyor; bu da İsrail ekonomisi için çok önemli. Üçüncüsü, İsrail Körfez’in bir parçası olacak. Yani, Netanyahu İsraillilere, bu anlaşma ile ekonomik refah sağlayacağını söylüyor. Sonuç olarak bu anlaşmanın bir zamanlaması var. Ve bu gerçekten hem ABD’liler hem de İsrail için önem arz ediyor." Portre: Orta Doğu'nun karanlık prensi Muhammed bin Zayed Kurgu: Cihan Karaahmetoğlu Son Güncelleme: 25 Eylül 2020 Cuma 22:23
İran, ABD yaptırımlarının kaldırılması için DSÖ'den 'küresel çağrıda bulunmasını' istedi. İran Sağlık Bakanı Said Nemeki, Dünya Sağlık Örgütünden yeni tip koronavirüs (COVID-19) ile mücadeleyi olumsuz etkileyen ABD yaptırımlarının sonlandırılması için küresel çağrıda bulunmasını istedi.. İran resmi ajansı IRNA'ya göre, Sağlık Bakanı Nemeki DSÖ Genel Direktörü Dr. Tedros Adhanom Ghebreyesus'a hitaben bir mektup yazdı. Mektubunda, ABD yaptırımlarının İran halkına zor günler yaşattığını ve küresel sağlık sistemini tehlikeye attığını belirten Nemeki, Ghebreyesus'tan yaptırımların kaldırılması için uluslararası alanda girişimde bulunmasını talep etti. Ülkede virüsün görüldüğü ilk günden itibaren salgınla mücadele kapsamında attıkları adımlara değinen Nemeki, "Virüse karşı çok yönlü mücadelemize rağmen İran, nükleer anlaşma dahil olmak üzere uluslararası hukukun tek taraflı, yasa dışı ve bariz ihlalleriyle karşı karşıyadır. Bu, İran halkına karşı yaygın, topyekün ve acımasız yaptırımlara neden oldu." ifadelerini kullandı. "Tüm yaptırımları kaldırmak için küresel bir çağrının zamanı geldi." İran'ın yaptırımlar nedeniyle uluslararası ticarette sınırlandırılmasının ülkede özellikle tıbbi malzeme ve ilaçlara erişimde büyük sorunlara neden olduğuna dikkat çeken Nemeki, "Tüm yaptırımları kaldırmak ve halk sağlığını tehlikeye atmamak için küresel bir çağrının zamanı geldi." ifadelerine yer verdi. Son yedi ayda, yaptırımlar ve COVID-19 salgını gölgesinde çok zor günler geçirdiklerini kaydeden Nemeki, Dünya Sağlık Örgütü, Birleşmiş Milletler ve tüm uluslararası kuruluşların ilaçlar ve insani yardım malzemelerinin İran'a ulaştırılması için çaba sarf etmesini istedi. Nemeki, mektubuna şöyle devam etti: "İran halkı ile diğer milletlerin ölümüne ve acı çekmesine neden olan, aynı zamanda küresel sağlık açısından olumsuz sonuçlar doğuran gayrimeşru ve tek taraflı ABD yaptırımlarına son vermek için gerekli adımları atmanızı talep ediyorum." İran'da ilk olarak 19 Şubat'ta Kum kentinde görülen COVID-19, şu ana kadar ülkede 22 bin 542 kişinin ölümüne neden oldu. Bugün itibarıyla açıklanan vaka sayısı ise 391 bin 112 olarak kaydedildi. Son Güncelleme: 8 Eylül 2020 Salı 16:34
ABD'de maymun kıtlığı: Aşı için denek hayvan bulunamıyor. ABD'de bilim insanlarının koronavirüs aşılarının denemeleri için kullanacak maymun bulamadığı açıklandı. Araştırma firması Bioqual'in CEO'su Mark Lewis, "Artık hiç Hint şebeği bulamıyoruz. Tamamen tükendiler" ifadelerini kullandı.. Dünya koronavirüs pandemisini sona erdirecek aşının peşinde. Geçtiğimiz 7 ayda 100'den fazla COVID-19 aşısı, tedavisi ve ilacı geliştirilmeye başlandı. Ancak bu tedavilerden herhangi birinin insanlara ulaşması için, önce başka bir hayvanda, maymunlarda denenmesi gerekiyor. ABD merkezli bilim dergisi The Atlantic'ye yer alan habere göre, ABD'deki bilim insanları deneylerde kullanılacak maymunlarla ilgili bir darboğazla karşı karşıya olduklarını söylüyorlar. California Ulusal Primat Araştırma Merkezi'nde bulaşıcı hastalık bilimcisi Koen Van Rompay , "Ulusal olarak temelde büyük bir kıtlık var" diyor. "ABD'de primat araştırması pahalı ve çoğu zaman tartışmalı, bu da normal koşullarda bile zorlayıcı hale getiriyor. Salgın, maymunları edinmeyi daha da zorlaştırdı. Artık herhangi bir al yanak bulamıyoruz." Hayvan testleri konusunda çalışan araştırma kuruluşu Bioqual'ın CEO'su Mark Lewis ise maymunların tamamen ortadan kaybolduğunu söylüyor. İnsanlı deneylerden önceki son adım Maymun krizi yaşanmasının birden fazla sebebi var. İlk olarak salgın sonrası başlayan çalışmalar hayvanlara yönelik talebi artırdı. Ayrıca Çin'den sağlanan tedarik azaldı. ABD'nin geçen yıl ithal ettiği yaklaşık 35 bin maymunun yüzde 60'ını Çin sağlamıştı. Ancak ülke, COVID-19 krizinin başlamasıyla ihracatı durdurmuştu. Maymunlar, ABD'deki biyomedikal araştırmalarda kullanılan hayvanların yaklaşık yüzde 0,5'ini oluşturuyor. Ancak insanlı deneylerden önceki son aşamada devreye girdikleri için büyük önem taşıyor. Son Güncelleme: 8 Eylül 2020 Salı 12:46
Rusya'da koronavirüs vaka sayısı 1 milyon 35 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 35 bin 789’a, ölü sayısı 17 bin 993’e ulaştı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 5 bin 99 kişide daha COVID-19 tespit edilmesiyle vaka sayısı 1 milyon 35 bin 789’a çıktı. Ülkede son bir günde ölü sayısı 122 artarak 17 bin 933’e, iyileşen sayısı 6 bin 772 artarak 850 bin 49’a yükseldi. Rusya genelinde vaka sayısındaki günlük artış oranı yüzde 0,5’te kaldı. Yeni vakaların yüzde 23,2’sinde belirti görülmedi. Başkent Moskova’da son 24 saatte vaka sayısı 695 artarak 267 bin 742’ye, ölü sayısı 16 artarak 4 bin 921’e çıktı. Rusya İnsan Sağlığı ve Tüketici Haklarını Koruma Servisinden yapılan açıklamada, son 24 saatte 202 bin test yapıldığı ve bugüne kadar yapılan test sayısının 38 milyon 900 bini geçtiği kaydedildi. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibarıyla yeni eğitim öğretim yılı başlamış, okullarda maske takma ve sosyal mesafe zorunluluğu getirilmemişti. Son Güncelleme: 8 Eylül 2020 Salı 11:17
İran'da bir köyde 120 kişi zehirlendi. İran'ın Kirmanşah eyaletindeki Selas Babacani ilçesine bağlı bir köyde henüz bilinmeyen bir nedenle 120 kişinin zehirlendiği bildirildi.. İranlı Öğrenciler Haber Ajansına (ISNA) konuşan Selas Babacani Kaymakamı Yedullah Şükri, "Şeyh Salleh köyünden 17 kişi dün Sahra Hastanesi'ne zehirlenme şikayetiyle gelmişti. Bugün itibarıyla bu sayı 120'ye ulaştı." dedi. Zehirlenme vakasındaki artışın ardından köye 11 ambulans ve sağlık ekibi gönderildiğini aktaran Şükri, zehirlenmenin köyün içme suyundan kaynaklandığını düşündüklerini, konuyla ilgili araştırmanın sürdüğünü söyledi. Son Güncelleme: 8 Eylül 2020 Salı 10:19
İngiltere medyasından Türk turizmine övgü. İngiltere’nin önde gelen gazetelerinden Telegraph, Türkiye’yi en güvenilir turistik ülkeler arasında gösterdi. Gazete Türkiye’nin, İngiliz Hükümeti’nin "güvenli" listesindeki yerini korumayı başardığına dikkat çekti.. İngiltere’nin ünlü gazetesi Telegraph, Türkiye’yi güvenilir turizm ülkesi olarak sayfalarına taşıdı. Gazete Türkiye’nin, İngiliz Hükümeti’nin "güvenli ülkeler" listesindeki yerini korumayı başardığına dikkat çekti. Haberde, Türkiye’nin her zaman İngiltere için önemli bir tatil bölgesi olduğu hatırlatıldı. Gidilmesi gereken 10 turistik nokta tek tek sıralandı. Telegraph gazetesi,Türkiye’nin koronavirüs salgınıyla mücadelesindeki düşük enfeksiyon oranlarına dikkat çekti. Ayrıca Türkiye’nin salgınla mücadelesinde, turizme ekstra bir güvenilirlik katmanı eklediği de belirtildi. Haberde, Türkiye’nin İngiltere’nin "kırmızı liste"sinde olmadığı vurgulandı. Gazete, Ölü Deniz, Bodrum, İstanbul, Karadeniz ve Marmaris'i de, gidilmesi gereken noktalar olarak gösterdi. Son Güncelleme: 8 Eylül 2020 Salı 09:41
Japonya ekonomisi 2'nci çeyrekte yıllık yüzde 28,1 daraldı. Japonya ekonomisi 2'nci çeyrekte geçen yılın aynı dönemine göre yüzde 28,1 daraldı.. Japonya Ekonomi Bakanlığınca açıklanan 2'nci tahmin verilerine göre, Japonya'da gayrisafi yurt içi hasıla, nisan-haziran döneminde bir önceki çeyreğe kıyasla yüzde 7,9 geriledi. Söz konusu veri, 2'nci çeyrekte geçen yılın aynı dönemine göre de yüzde 28,1 düşüş kaydetti. Ekonomistler, ülke ekonomisinin 2'nci çeyrekte yıllık bazda yüzde 28,6 ve çeyreklik bazda yüzde 8,1 daralmasını bekliyordu. Yeni tip koronavirüs (COVID-19) salgınından önce düşük ekonomik büyümeyle mücadele eden Japonya'da son açıklanan veriler hastalığın mali etkilerinin ciddi boyutta olduğunu ortaya koydu. Japonya'nın ihracata dayalı ekonomisinin COVID-19 nedeniyle olumsuz etkilendiğine işaret eden analistler, sağlık nedenlerinden ötürü istifa eden eski Japonya Başbakanı Şinzo Abe'nin yerine gelecek kişinin önceliğinin büyüme olacağını belirtti. Analistler ayrıca, bu yılın ilk çeyreğinde resesyona giren Japonya ekonomisinin 2'nci çeyrekte kaydettiği küçülmenin, karşılaştırılabilir gayrisafi yurt içi hasıla veri setinin başladığı 1980'den bu yana en sert daralma olarak kabul edildiğini bildirdi. Son Güncelleme: 8 Eylül 2020 Salı 09:19
Afrika'da son 24 saatte COVID-19 nedeniyle 218 kişi daha öldü. Afrika kıtasında yeni tip koronavirüs (COVID-19) tespit edilenlerin sayısı 1 milyon 312 bin 183, hayatını kaybedenlerin sayısı 31 bin 575'e yükseldi.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 6 bin 931 artarak 1 milyon 312 bin 183'e yükseldi. Salgın nedeniyle ölenlerin sayısı ise 218 artışla 31 bin 575'e ulaştı. Bugüne kadar COVID-19 kaynaklı en fazla can kaybı 15 bin 5 ölümle Güney Afrika, 5 bin 541 ölümle Mısır, 1562 ölümle Cezayir'de görüldü. Morityus'ta aktif COVID-19 vakası kalmazken, Seyşeller ve Eritre'de de şu ana kadar virüse bağlı can kaybı rapor edilmedi. Güney Afrika'da vaka sayısı 639 bin 362 olarak kaydedilirken, bu ülkeyi 100 bin 41 vaka ile Mısır ve 73 bin 780 vaka ile Fas izledi. Afrika'da, virüse yakalanan 1 milyon 49 bin 529 kişi ise iyileşti. Son Güncelleme: 8 Eylül 2020 Salı 07:49
Japonya'dan olimpiyat mesajı: Her şart altında yapılmalı. Japonya'da Tokyo Olimpiyat ve Paralimpik Oyunlarından Sorumlu Kabine Üyesi Haşimoto Seiko, ertelenen oyunların 2021 yazında şartlar ne olursa düzenlenmesi gerektiğini söyledi.. Haşimoto, düzenlendiği basın toplantısında, Uluslararası Olimpiyat Komitesi (IOC) Başkan Yardımcısı John Coates'un oyunlara yönelik "COVID-19'la ya da değil" şeklindeki açıklamasına değindi. Dünya genelinde sporcuların oyunlara yönelik hazırlıklarının dikkate alınması gerektiğini kaydeden Haşimoto, "Olimpiyatlar kapsamındaki tüm kişiler hazırlıklar için birlikte gayret ediyor." dedi. Haşimoto, "Sporcular gelecek yıl için üst düzeyde çaba sarf ediyor. Bana göre ne pahasına olursa olsun olimpiyatlar düzenlenmelidir. Tüm gayretlerimiz Kovid-19 önlemlerine odaklanmalıdır." ifadelerini kullandı. IOC Başkan Yardımcısı Coates, oyunların "COVID-19 ile ya da COVID-19 olmadan" yapılacağını ve "Tünelin sonundaki ışık, COVID-19'u alt eden oyunlar" olacağını vurgulamıştı. Bu yıl 24 Temmuz-9 Ağustos'ta yapılması planlanan 2020 Tokyo Olimpiyatları'nı, IOC salgın kaynaklı sağlık endişeleri sebebiyle 23 Temmuz-8 Ağustos 2021'e ertelemişti. Son Güncelleme: 8 Eylül 2020 Salı 07:48
ABD'den Kanada'ya geçmeye çalışan 18 binden fazla kişi geri çevrildi. Kanada sınır güvenliği ekipleri, yeni tip koronavirüs (COVID-19) salgını başladıktan sonra ABD'den Kanada'ya geçmek isteyen 18 binden fazla kişiyi geri çevirdi.. Kanada Sınır Hizmetleri Ajansının (CBSA) açıklamasında, COVID-19 salgınının başlamasıyla birlikte kapatılan Kanada-ABD arasındaki sınırlardan toplam 18 bin 341 kişinin tekne, kara ve hava araçlarıyla geçiş yapmaya çalıştığı kaydedildi. Açıklamada, 22 Mart 2020'den 2 Eylül 2020'ye kadar olan dönemde Kanada'ya geçmeye çalışan kişilerden 5 bin 300'ünün turistik amaçlı geçiş nedeni beyan ettiği, 2 binden fazlasının eğlenceyi ve binden fazlasının da alışveriş yapmayı gerekçe gösterdiği aktarıldı. Ülkeye girişleri engellenen bu kişilerden 15 bin 980’inin ABD, geri kalanların ise muhtelif ülkelerin vatandaşı olduğu bilgisi verilen açıklamada, aynı tarihler arasında diğer ülkelerden Kanada'ya gelen 448 hava yolcusunun "ilgili giriş standartlarını karşılamadıkları" gerekçesiyle ülkeye girişlerine izin verilmediği belirtildi. Salgının başlangıcından bu yana ABD-Kanada arasındaki sınır kısıtlamaları beş kez yenilenerek uzatılmıştı. En son 21 Eylül'e kadar uzatılan kısıtlamalardan, ticari kamyonların yanı sıra mevsimlik göçmen işçiler ve sağlık çalışanları muaf tutuluyor. Son Güncelleme: 8 Eylül 2020 Salı 06:33
Irak'ın kara sınır kapılarından ticari geçişler yeniden başlayacak. Irak hükümeti, yeni tip koronavirüs (COVID-19) tedbirleri kapsamında durdurulan kara sınır kapılarından ticari geçişlerin yeniden başlamasına karar verdi.. Ulusal Yüksek Sağlık Kurulu Üyesi Ömer el-Vaili, yaptığı yazılı açıklamada, kurulun Başbakan Mustafa el-Kazımi başkanlığında bir toplantı yaptığını ve COVID-19 tedbirleri kapsamında bazı kararlar alındığını belirtti. Bu kapsamda tüm kara sınırlarıyla ticari geçişlerin yeniden başlamasına karar verildiğini ifade eden Kazımi, kararın 12 Eylül'den itibaren uygulanmaya başlayacağını ekledi. Irak'ta 12 Eylül'den itibaren, mart ayında yasaklanan açık ve kapalı alanlardaki sportif faaliyetlerin yeniden başlaması, kapalı olan restoran ve kafelerin yeniden açılmasına karar verilmişti. Ülkede günlük COVID-19 vaka sayısı 5 binleri bulmasına rağmen hükümet tarafından alınan önlemler esnetiliyor. Son Güncelleme: 7 Eylül 2020 Pazartesi 23:59
Yunanistan'daki mülteci kampındaki koşullar Berlin'de protesto edildi. Yunanistan'daki sığınmacı kampında kötü yaşam koşulları Almanya'da protesto edildi. Federal Meclis binası önüne, Moria kampındakileri temsilen 13 bin sandalye konuldu. Almanya ve Avrupa ülkelerine sığınmacılara kapıları açma çağrısı yapıldı.. Federal Meclis önünde düzenlenen protestoda Moria mülteci kampında kalanları sembolize eden 13 bin sandalye konuldu. Seebrücke, Sea-Watch, Leavenoonebehind ve Campact adlı sivil toplum kuruluşları tarafından düzenlenen gösteride Avrupa ülkelerine Moria kampındaki mültecileri kabul etmeleri çağrısında bulunuldu. Burada okunan basın bildirisinde sürekli kötü şartlarıyla gündeme gelen 3 bin kişi kapasiteli Moria kampında yaklaşık 13 bin kişinin zor şartlarda yaşam mücadelesi verdiği vurgulandı. Hastalar için sağlık ekiplerinin çok geç geldiği, yeni tip koronavirüs vakalarında artış görüldüğü ifade edilerek, sağlık konusunun bir an önce çözüme kavuşturulması talep edildi. Göstericiler "Yerimiz var" adlı pankart açarak başta Almanya olmak üzere diğer Avrupa ülkelerinin daha fazla mülteciye kapılarını açmalarını istedi. Yaklaşık 1 saat süren eylemde, Moira kampında görevli bir doktorun gönderdiği mektup okundu. O mektupta Moria kampında koronavirüs vakalarındaki artışa dikkat çekildi, insani yaşam koşullarının yetersizliğine vurgu yapıldı. Son Güncelleme: 7 Eylül 2020 Pazartesi 22:01
Rus muhalif Aleksey Navalnıy komadan çıktı. Almanya'nın başkenti Berlin'de tedavisi süren Rus muhalif Aleksey Navalnıy'ın komadan çıktığı bildirildi.. Charite Hastanesinden yapılan yazılı açıklamada Navalnıy'ın sağlık durumunun iyiye gittiği ve komadan uyandırıldığı ifade edildi. Açıklamada ayrıca takılan suni solunum cihazlarının kademeli olarak çıkarıldığı ve Navalnıy'ın konuşmalara tepki verdiği belirtildi. Rusya’nın Tomsk şehrinden Moskova’ya gitmek üzere 20 Ağustos'ta uçağa binen Navalnıy, uçuş esnasında kötüleştiği için uçak Omsk şehrine iniş yapmıştı. Omsk'taki hastaneye kaldırılan Navalnıy’ın çayına karıştırılan bir maddeyle zehirlendiği öne sürülmüştü. Navalnıy, 22 Ağustos'ta Omsk'tan özel bir uçakla tedavi için Berlin'e getirilmişti. Merkel'den Rusya'ya ağır suçlama Navalnıy'ın zehirlendiğinin kesin olarak belirlenmesinin ardından Almanya Başbakanı Angela Merkel, Rus muhalif Aleksey Navalnıy'ın susturulmaya çalışıldığını söylemişti. Alman Başbakan, "Kesin olan Aleksey Navalnıy'ın bir şuçun kurbanı olduğu ve susturulmak istendiğidir. Hükümet adına bunu sert şekilde kınıyorum." ifadesini kullanarak Rusya'nın yanıtlaması gereken çok ciddi sorular olduğunu belirtmişti. Son Güncelleme: 7 Eylül 2020 Pazartesi 17:06
Tokyo Olimpiyatları "COVID-19 olsa da olmasa da" gelecek yıl yapılacak. Uluslararası Olimpiyat Komitesi (IOC) Başkan Yardımcısı John Coates, 2021'e ertelenen Tokyo Olimpiyatları'nın, yeni tip koronavirüs (Kovid-19) olsa da olmasa da gelecek yıl yapılacağını söyledi.. BBC'nin haberine göre, Fransız AFP ajansına açıklama yapan Coates, Tokyo Olimpiyatları'nın planlandığı gibi gelecek yıl 23 Temmuz'da başlayacağını belirtti. Japonya'da 2011 yılında meydana gelen büyük deprem ve tsunamiye atfen "yeniden inşa" temasıyla düzenlenmesi planlanan Tokyo Olimpiyatları'nın, "COVID'li ya da COVID'siz" yapılacağını ve "Tünelin sonundaki ışık, Kovid'i alt eden Oyunlar" olacağını vurguladı. Tokyo 2020 Organizasyon Komitesi Üst Yöneticisi (CEO) Toshiro Muto, temmuz ayında Tokyo Olimpiyat Oyunları'nın sınırlı seyirciyle düzenlenebileceğini, açılış ve kapanış törenlerinin sadeleştirilebileceğini, tüm ülkelerden heyet ve personel sayısının azaltılabileceğini açıklamıştı. Mori, nisan ayında ise oyunların, 2021'de de yapılamayacak olması halinde ertelenmek zorunda kalacağını aktarmıştı. Sağlık endişleri nedeniyle ertelenmişti 2020 Tokyo Olimpiyatları'na 200 civarında ülkeden 11 binden fazla sporcunun katılması planlanıyordu. IOC, 24 Temmuz-9 Ağustos'ta yapılması planlanan 2020 Tokyo Olimpiyatları'nı, sağlık endişeleri yüzünden 23 Temmuz-8 Ağustos 2021'e ertelemişti. Son Güncelleme: 7 Eylül 2020 Pazartesi 11:08
Hindistan salgına rağmen ülkenin en işlek metro ağını hizmete açtı. Hindistan, günlük yaklaşık 2,7 milyon yolcu taşıyan başkent Yeni Delhi’deki metro hatlarını yeni tip koronavirüs (COVID-19) vakalarının artmasına rağmen yeniden hizmete açtığını bildirdi.. Yeni Delhi Televizyonunun (NDTV) haberine göre, dünyada ABD’den sonra en çok COVID-19 vakasının görüldüğü Hindistan, Yeni Delhi metro ağını hizmete kapatılmasının ardından 169 gün sonra tekrar ulaşıma açtı. Günlük yaklaşık 2,7 milyon yolcu taşıyan metro ağına binecek yolcuların yeni açıklanan kurallara göre, vücut sıcaklığı tarama, sosyal mesafe şartı, daha az nakit para kullanımı gibi bazı salgınla mücadele tedbirlerine uyması gerekiyor. Metro istasyonlarında COVID-19 önlemlerine uyulup uyulmadığı kameralar ve yerleştirilen çeşitli elektronik ekipmanla takip edilecek. Salgının yoğun olduğu bölgelerdeki metro durakları ise bir süre daha kapalı tutulacak. Başkentteki metro ağını takiben bazı kentlerde de metro hatları hizmete girecek. Vaka sayısı 4 milyon 204 bin 613’e ulaştı Dünyada ABD’den sonra en çok vakanın görüldüğü Hindistan’da toplam vaka sayısı 4 milyon 204 bin 613’e ulaştı. Ülkede bugüne kadar 71 bin 642 kişi COVID-19 salgını nedeniyle hayatını kaybetti. Son Güncelleme: 7 Eylül 2020 Pazartesi 10:19
Afrika'da Covid-19 vaka sayısı hızla artıyor. Afrika kıtasında, koronavirüs (Covid-19) salgınında vaka sayısı 1 milyon 305 bin 252'ye yükseldi.. Covid-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 7 bin 890 artarak 1 milyon 305 bin 252'ye ulaştı. Salgın nedeniyle ölenlerin sayısı ise son 24 saatte 226 artışla 31 bin 357'ye yükseldi. Bugüne kadar Covid-19 kaynaklı en fazla can kaybı 14 bin 889 ölümle Güney Afrika, 5 bin 530 ölümle Mısır, 1556 ölümle Cezayir'de görüldü. Morityus'ta aktif Covid-19 vakası kalmazken, Seyşeller ve Eritre'de şu ana kadar ölüm rapor edilmedi. Vaka sayısı 638 bin 517 olan Güney Afrika'yı 99 bin 863 vaka ile Mısır ve 72 bin 394 vaka ile Fas izledi. Afrika'da, virüse yakalanan 1 milyon 40 bin 454 kişi ise iyileşti. Son Güncelleme: 7 Eylül 2020 Pazartesi 07:53
Avustralya'da Covid-19 salgınında son durum. Avustralya’da koronavirüs (Covid-19) salgınında toplam vaka sayısı 26 bin 319’a, can kaybı 762’ye yükseldi.. Victoria Eyaleti Başbakanı Daniel Andrews, eyaletin başkenti Melbourne’da düzenlediği basın toplantısında, virüs nedeniyle yaşanan can kayıpları, yeni vaka sayıları ve uzatılan Covid-19 yasaklarıyla ilgili gelen eleştirileri cevapladı. Covid-19 salgınını durdurmak amacıyla 2 Ağustos’ta ilan edilen eyalet genelindeki "felaket durumu" ve eyaletin başkenti Melbourne’daki sokağa çıkma yasağını da kapsayan sıkı yasakların, 28 Eylül’e kadar uzatılmasının gerekli olduğunu savunan Başbakan Andrews, hükümetinin uyguladığı önlemlerle "önemli başarılar" elde ettiğini söyledi. Eyalette 5 Ağustos’ta 725’e yükselen Covid-19 vakalarının dün 63’e, bugünde 41’e düşmesini, alınan önlemlerin işe yaramasına delil olarak gösteren Başbakan Andrews, ''Eyaleti yavaş, güvenli bir şekilde açarak sürekli açık kalmasını sağlayacağız.'' dedi. Yasakların kaldırılarak normal hayata dönülmesini savunan Avustralyalıların, geçtiğimiz hafta Melbourne ve Sydney kentlerinde düzenledikleri gösterilere müdahale eden polis, bazı göstericileri gözaltına almıştı. Covid-19 vakaları son haftaların en düşük seviyesine indi Bugün 9 kişinin daha virüsten hayatını kaybetmesiyle eyaletteki can kaybı 675’e yükselirken, günlük Covid-19 vakalarının 5 Ağustos’ta 725’ye çıktığı Victoria’da, kaydedilen 41 yeni vakanın son 10 haftanın en düşük rakamı olduğu açıklandı. Yürürlükteki sıkı tedbirlerinin iki hafta daha uzatıldığı Victoria’da bundan önceki en düşük vaka sayısı 26 Haziran’da 30 kişiye virüs tanısı konulmasıyla gerçekleşmişti. Öte yandan Covid-19’dan can kaybının 762’ye çıktığı Avustralya’nın, son günlerde can kaybı yaşanmayan eyaletleri, Yeni Güney Galler’de 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi hayatını kaybetmişti. Avustralya genelinde gerçekleşen 6 milyon 657 binden fazla testin sonucuna göre Kovid-19 teşhisi konulan 26 bin 319 kişiden, 22 bin 462’si sağlığına kavuşurken, 2 bin 182 aktif vakanın 311’i çeşitli hastanelerde tedavi görüyor. Avustralyalılar ücretsiz aşıya gelecek yılın başında ulaşabilir Başbakanlığın resmi sayfasından yazılı açıklamada bulunan Avustralya Başbakanı Scott Morrison, ilaç firmalarıyla vardıkları 1,7 milyar dolarlık anlaşmalar kapsamında Avustralyalıların 2021’de Covid-19 aşısını ücretsiz yaptırabileceklerini duyurdu. İlaçların halka sunulmadan önce güvenli ve etkili olduğu kanıtlanmasının yanı sıra zorunlu tüm yasal gereklilikleri karşılaması gerektiğini hatırlatan Başbakan Morrison, "Avustralyalılar, denemeler başarılı olursa 2021'de Kovid-19 aşısına ücretsiz erişim elde edecekler." ifadelerini kullandı. Başbakan Morrison 19 Ağustos’ta yaptığı açılamada, Oxford Üniversitesinin geliştirdiği potansiyel Covid-19 aşısını tüm vatandaşlarına ücretsiz ulaştırabilmek için, aşının üretim lisansının sahibi İngiliz-İsveç ortaklığındaki ilaç şirketi AstraZeneca ile anlaştıklarını duyurmuştu. Yeni Zelanda’da 4 yeni vaka tespit edildi Yeni Zelanda Sağlık Bakanlığından yapılan açıklamaya göre, dün gerçekleşen 3 bin 991 testin sonucuna göre 4 kişiye daha Covid-19 teşhisi konuldu. Yeni vakaların karantinaya alındığını ve ülkedeki aktif vaka sayısının 118’e çıktığını açıklayan bakanlık, aktif vakalardan 1’i yoğun bakımda olmak üzere 4 Yeni Zelandalının çeşitli hastanelerde tedavi gördüğünü kaydetti. Ülkede Covid-19’un görüldüğü günden bu yana gerçekleştirilen testlerde virüse yakalandığı belirlenen 1776 kişiden 1634’ü sağlığına kavuşurken, 22 Yeni Zelandalı hayatını kaybetmişti. Son Güncelleme: 7 Eylül 2020 Pazartesi 06:38
Koronavirüs salgını en çok ABD'yi vurdu. Dünya genelinde koronavirüse yakalananların sayısı 27 milyonu, can kaybı da 887 bini aştı. ABD'de 189 bine yakın kişi salgında hayatını kaybetti.. Amerika Birleşik Devletleri'nde, koronavirüse yakalananların sayısı 6 milyon 275 bine ulaştı. Ülkede 189 bine yakın da can kaybı var. ABD'den sonra en çok vakanın bulunduğu Hindistan'da vaka sayısı 4 milyon 200 bini geçti. Ülkede bir günde 90 binin üzerinde yeni vaka tespit edildi. Bu, salgının ilk gününden bu yana görülen en yüksek vaka artışı. Almanya'da test skandalı Almanya'nın Bavyera eyaletinde ise, test yaptıran 10 bin kişinin sonuçlarının zamanında bildirilemediği ortaya çıktı. Sistem arızası nedeniyle yaşanan olay sonrasında bu kişilerden kaçının testinin pozitif olduğu belli değil. Rusya'da vakalar yeniden arttı Rusya'da son 3 gündür yeni vaka sayıları yeniden 5 binin üzerine çıktı. Sputnik V aşısının 3. faz olan insan üzerindeki denemelerinin gelecek hafta içerisinde başlaması bekleniyor. Moskova bölgesinden 10 bine yakın gönüllünün seçilerek aşılanması, altı ay gibi bir zaman diliminde ise bu sayının 40 bine kadar ulaşması hedefleniyor. Burun spreyi geliştiriyorlar Fransa'da ise koronavirüs ile savaşmanın yeni bir yolu test ediliyor. Burun spreyi üzerinde çalışan araştırmacılar virüsün akciğer hücrelerine ulaşmasının önüne geçmeyi hedefliyor. Son Güncelleme: 7 Eylül 2020 Pazartesi 06:22
Güney Afrika Cumhuriyeti'nde Covid-19 vaka sayısı artıyor. Güney Afrika Cumhuriyeti'nde koronavirüs (Covid-19) vaka sayısı 638 bin 517'ye yükseldi.. Sağlık Bakanlığının verilerine göre, ülkede Covid-19 nedeniyle 110 kişi daha hayatını kaybetti. Ölenlerin sayısının 14 bin 889'a çıktığı ülkede son 24 saatte 1633 kişide Kovid-19 tespit edilmesiyle vaka sayısı 638 bin 517'ye ulaştı. Bugüne kadar 3 milyon 800 bin 190 test yapıldı. Covid-19 vakalarından 563 bin 891'ü ise iyileşti. En fazla vaka Gauteng bölgesinde görülürken, en az vaka ve ölüm Northern Cape bölgesinde kaydedildi. Güney Afrika Cumhuriyeti, Afrika'da Covid-19'un en fazla görüldüğü ülke olmayı sürdürüyor. Son Güncelleme: 7 Eylül 2020 Pazartesi 02:22
Hong Kong'da Yasama Konseyi seçimlerinin ertelenmesi protesto edildi. Çin'in Hong Kong Özel İdare Bölgesi'nde Yasama Konseyi (Yasama Meclisi) seçimlerinin ertelenmesini protesto amacıyla gösteri düzenledi.. South China Morning Post gazetesinin haberine göre, Hong Kong'da binlerce kişi eylülde yapılması planlanan Yasama Meclisi seçimlerinin 1 yıl ertelenmesini protesto etti. Hong Kong polisinin sosyal medya hesabından yapılan açıklamada, çoğu yasa dışı toplanma suçlamasıyla en az 90 kişinin gözaltına alındığı belirtildi. Protestolar sırasında önde gelen aktivistlerden Tam Tak-chi de gözaltına alındı. Polis, Kowloon bölgesinde göstericilere biber gazıyla müdahale etti. Hong Kong Baş Yöneticisi Carrie Lam, 31 Temmuz'da yaptığı açıklamada, Yasama Konseyi (Yasama Meclisi) seçimlerinin yeni tip koronavirüs (Kovid-19) salgını gerekçesiyle 1 yıl ertelendiğini duyurmuştu. Son Güncelleme: 6 Eylül 2020 Pazar 14:17
İran'da son 24 saatte 139 kişi COVID-19'dan hayatını kaybetti. Ülkede COVID-19 salgını nedeniyle hayatını kaybedenlerin sayısı bir günde 139 artarak 22 bin 293'e ulaştı.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 139 kişinin daha yaşamını yitirdiğini ve 1992 yeni vaka tespit edildiğini belirtti. Lari, böylece virüs kaynaklı toplam can kaybının 22 bin 293'e, vaka sayısının da 386 bin 658'e çıktığını aktardı. Virüse yakalanan hastalardan 3 bin 722'sinin durumunun ağır olduğunu söyleyen Lari, şu ana kadar iyileşenlerin sayısının da 333 bin 900'e ulaştığı bilgisini verdi. Lari, ülkede toplam 3 milyon 380 bin 264 kişiye test yapıldığını aktardı. İran'da COVID-19'un ilk kez 19 Şubat'ta Kum kentinde tespit edildiği duyurulmuştu. Son Güncelleme: 6 Eylül 2020 Pazar 13:43
Rusya'da COVID-19 vaka sayısı 1 milyon 25 bini geçti. Rusya'da yeni tip koronavirüs (COVID-19) tespit edilenlerin sayısı 1 milyon 25 bin 505’e, ölü sayısı 17 bin 820’ye çıktı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 5 bin 195 kişide daha COVID-19 tespit edilmesiyle vaka sayısı 1 milyon 25 bin 505’e yükseldi. Ülkede son bir günde ölü sayısı 61 artarak 17 bin 820’ye, iyileşen sayısı 2 bin 823 artarak 840 bin 949’a ulaştı. Rusya genelinde vaka sayısındaki günlük artış oranı yüzde 0,5’te kaldı. Yeni vakaların yüzde 22,2’sinde semptom görülmedi. Başkent Moskova’da son 24 saatte vaka sayısı 620 artarak 266 bin 357’ye, ölü sayısı 13 artarak 4 bin 891’e çıktı. Test sayısı 38 milyon 400 bini geçti Rusya İnsan Sağlığı ve Tüketici Haklarını Koruma Servisinden yapılan açıklamada, son 24 saatte 333 bin test yapıldığı ve bugüne kadar yapılan test sayısının 38 milyon 400 bini geçtiği bildirildi. Rusya'da, ilk COVID-19 vakaları 31 Ocak'ta tespit edilmiş, ilk COVID-19 kaynaklı ölüm ise 19 Mart'ta gerçekleşmişti. Vaka sayılarında artışların azalmasıyla birlikte ülkenin büyük bölümünde tedbirler gevşetilmişti. Bununla birlikte kapalı ve kalabalık ortamlarda maske ve eldiven zorunluluğu getirilmişti. Ülkede 1 Eylül itibariyle yeni eğitim-öğretim yılı başlamış, okulların içerisinde maske ve sosyal mesafe zorunluluğu getirilmemişti. Son Güncelleme: 6 Eylül 2020 Pazar 11:16
Tunus ve Bahreyn'de COVID-19'dan ölümler arttı. Yeni tip koronavirüs (COVID-19) nedeniyle Tunus'ta 6, Bahreyn'de ise 3 kişi daha yaşamını yitirdi.. Tunus Sağlık Bakanlığından yapılan yazılı açıklamada, 6 kişinin daha COVID-19 sebebiyle hayatını kaybettiği, 234 kişide de virüs tespit edildiği belirtildi. Açıklamada, son verilerle toplam can kaybının 93'e, vaka sayısının 4 bin 776'ya, iyileşenlerin ise 1701'e ulaştığı kaydedildi. Bahreyn Bahreyn Sağlık Bakanlığı da son 24 saat içinde 3 kişinin daha virüs sebebiyle hayatını kaybetmesiyle toplam can kaybının 196'ya yükseldiğini açıkladı. Ülkede 1338 yeni vaka tespit edildiği aktarılan açıklamada, böylece toplam vaka sayısının 54 bin 771'e ulaştığı, toplam iyileşen sayısının ise 50 bin 645 olduğu ifade edildi. Son Güncelleme: 6 Eylül 2020 Pazar 11:06
Afrika'da Covid-19 vaka sayısı 1 milyon 300 bine yaklaştı. Afrika kıtasında, koronavirüs (Covid-19) tespit edilenlerin sayısı 1 milyon 297 bin 322 oldu.. Covid-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 7 bin 505 artarak 1 milyon 297 bin 322'ye yükseldi. Salgın nedeniyle ölenlerin sayısı ise 226 artışla 31 bin 131'e ulaştı. Bugüne kadar Covid-19 kaynaklı en fazla can kaybı 14 bin 779 ölümle Güney Afrika, 5 bin 511 ölümle Mısır, 1539 ölümle Cezayir'de görüldü. Morityus'ta aktif Covid-19 vakası kalmazken, Seyşeller ve Eritre'de de şu ana kadar virüse bağlı can kaybı rapor edilmedi. Güney Afrika'da vaka sayısı 636 bin 884 olarak kaydedilirken, bu ülkeyi 99 bin 712 vaka ile Mısır ve 70 bin 166 vaka ile Fas izledi. Afrika'da, virüse yakalanan 1 milyon 33 bin 734 kişi ise iyileşti. Son Güncelleme: 6 Eylül 2020 Pazar 08:10
Melbourne’deki sıkı Covid-19 yasakları uzatıldı. Koronavirüsün (Covid-19) en fazla etkili olduğu Avustralya’nın Melbourne kentinde, gece sokağa çıkma yasağını da kapsayan sıkı yasaklar 28 Eylül'e kadar uzatıldı.. Victoria Eyaleti Başbakanı Daniel Andrews, eyaletin başkenti Melbourne’de düzenlediği basın toplantısında, virüs nedeniyle yaşanan can kayıpları, yeni vaka sayıları ve uzatılan Covid-19 yasaklarıyla ilgili açıklamada bulundu. Son 24 saatte 63 kişiye Covid-19 teşhisi konulduğunu ve 5 kişinin hayatını kaybettiğini belirten Başbakan Andrews, salgını durdurmak amacıyla 2 Ağustos’ta ilan edilen eyalet genelindeki "felaket durumu" ve eyaletin başkenti Melbourne’daki sokağa çıkma yasağı uygulanmasının iki hafta daha (28 Eylül’e kadar) uzatıldığını açıkladı. Melbourne’daki yasaklar 4 adımda normale dönecek Kentteki Covid-19 yasaklarının yılbaşından önce sona ermesi için 4 aşamadan oluşan yol haritasını açıklayan Başbakan Andrews, şöyle konuştu: "Eyaleti çabuk açarsak üçüncü dalga başlayabilir, yavaş yavaş, güvenli adımlarla açmak istiyorum. Eyaleti açmak ve açık tutmak istiyorum ancak bunu yapabilmek için bu adımları atmamız gerekiyor. Normal bir Noel yaşamak istiyorum, bunun içinde bunları yapmamız lazım." Melbourne’de 13 Eylül’e kadar yürürlükte olan sokağa çıkma yasağının bir saat kısaltılarak akşam 20.00-05.00 yerine 21.00-05.00 saatlerinde uygulanacağını belirten Andrews, yeni yasakların ilk etabında hafifletilen kurallar gereği 2 kişinin sosyal mesafe uyarak açık alanda 2 saat bir araya gelebileceğini, yalnız yaşayan kişilerin de evlerinde bir ziyaretçi kabul edebileceklerini söyledi. Eyaleti açma planının 28 Eylül’de uygulamaya girecek ikinci aşamasına göre, vaka sayılarının 30 ile 50 arasında kaydedilmesi durumunda 21.00-05.00 saatlerindeki sokağa çıkma yasağı devam edecek ancak dışarda egzersiz yapma süresi 1 saatten 2 saate çıkarılacak ve açık hava toplantılarda en fazla 2 evden 5 kişinin bir araya gelmesine izin verilecek. Ayrıca ikinci aşamada, çocuk bakım merkezleri yeniden açılacak, bazı emlak hizmetlerine izin verilecek ve açık yüzme havuzları da tekrar faaliyete geçecek. Sokağa çıkma yasağı 26 Ekim'de sona erecek Yeni kuralların 26 Ekim’de devreye girecek üçüncü aşamasında sokağa çıkma yasağı ve evden 5 kilometre uzağa gitme sınırlaması kaldırılacak, evlerde 5 kişiye kadar ziyaretçiye, dışarda ise 10 kişinin toplanmasına izin verilecek. Evden çıkmak için sebebe ihtiyaç duyulmayacak planın 23 Kasım’da başlayacak ve 14 gün sürecek dördündü aşamasında, düğünler ve cenazelerin 50 kişiyle yapılması, evlerde 20, açık alanlardaysa 50 kişinin toplanması serbest bırakılacak. Tüm perakende sektöründeki iş yerleri açılacak, sosyal mesafe kurallarına uyularak restoranlarda 20 kişinin oturup yemek yemesine müsaade edilecek. Covid-19 yasaklarını bitirecek planın son aşamasında 23 Kasım’dan itibaren 14 gün boyunca eyalette aktif vaka görülmemesi halinde, halkın tüm ihtiyaçlarını gidermesinde herhangi bir kısıtlama uygulanmayacak. Avustralya’da virüsten can kaybı 753’e yükseldi Covid-19’dan en fazla can kaybı ve vaka sayısını kaydedildiği Victoria eyaletinde son 24 saatte 5 kişinin daha hayatını kaybetmesiyle eyaletteki can kaybı 666’ya, Avustralya genelinde 753’e yükseldi. Son günlerde can kaybı yaşanmayan NSW eyaletinde 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi Covid-19 nedeniyle hayatını kaybetmişti. Öte yandan Victoria’da bugün 63, Yeni Güney Galler’de 10, Queensland’da 2 kişinin daha Covid-19’a yakalanmasıyla ülke genelindeki toplam vaka sayısı 26 bin 718’e, iyileşenlerin sayısı da 22 bin 325’e yükseldi. Halen 2 bin 714 aktif vakanın bulunduğu ülkede, 26’sı yoğun bakımda olmak üzere 391 kişinin tedavisi çeşitli hastanelerde sürüyor. Yeni Zelanda’da 5 kişi daha Covid-19 teşhisi kondu Yeni Zelanda Sağlık Bakanlığından yapılan açıklamada, son 24 saatte yapılan 7 bin 178 testin sonucuna göre 5 kişinin daha Covid-19’a yakalandığı bildirildi. Ülkedeki aktif vaka sayısının 116 olduğunu açıklayan Bakanlık, aktif vakalardan 2’si yoğun bakımda olmak üzere 4 Yeni Zelandalının çeşitli hastanelerde tedavi gördüğünü kaydetti. Ülkede virüsün görüldüğü günden bu yana gerçekleştirilen testlerde virüse yakalandığı belirlenen 1772 kişiden 1632’si iyileşirken, 22 Yeni Zelandalı hayatını kaybetmişti. Son Güncelleme: 6 Eylül 2020 Pazar 07:36
Covid-19 aktif vaka sayısı 7 milyonu aştı. Koronavirüsten (Covid-19) tedavi görenlerin sayısı dünya genelinde 7 milyonu geçti.. Covid-19 görülen ülke ve bölgelerdeki vakalara ilişkin verilerin derlendiği "Worldometer" internet sitesindeki bilgiye göre, dünya genelinde aktif enfekte vaka sayısı 7 milyon 24 bin 928'e ulaştı. Tedavi görenlerin 6 milyon 964 bin 38'inde hastalık belirtileri hafif seyrederken, 60 bin 890 hastanın hayati tehlikesi bulunuyor. Tedavi altındaki hasta sayısının çoğalması ülkelerin sağlık sistemleri üzerindeki yükü artırıyor. ABD, tedavi altındaki 2 milyon 572 bin 379 kişiyle aktif enfekte vaka sayısı en fazla ülke olurken, burayı 861 bin 33 ile Hindistan, 689 bin 684 ile Brezilya, 191 bin 226 ile Fransa, 164 bin 425 ile Rusya, 148 bin 771 ile Peru, 130 bin 953 ile Kolombiya, 121 bin 572 ile Meksika, 111 bin 816 ile Arjantin, 101 bin 266 ile Bangladeş, 69 bin 327 ile Ukrayna, 69 bin 112 ile Filipinler, 62 bin 582 ile Güney Afrika, 58 bin 739 ile Belçika ve 54 bin 38 ile Irak izledi. Türkiye'de tedavi gören hasta sayısı, iyileşenlerin sayısının 24 Nisan'dan itibaren yeni vaka sayısını geçmeye başlamasıyla düşme eğilimine girdi. Tedavisi süren hastaların sayısı 24 Nisan'da 80 bin 575 iken, bu sayı 2 Ağustos'ta 10 bin 643'e kadar geriledi. Türkiye'de 5 Eylül itibarıyla 21 bin 516 aktif Covid-19 vakası bulunurken, bunlardan 1091'i solunum cihazına bağlı şekilde tedavi ediliyor. Dünyada tedavisi süren Covid-19 hastalarının sayısı 7 Nisan'da 1 milyonu, 18 Nisan'da 1,5 milyonu, 30 Nisan'da 2 milyonu, 14 Mayıs'ta 2,5 milyonu, 30 Mayıs'ta 3 milyonu, 17 Haziran'da 3,5 milyonu, 26 Haziran'da 4 milyonu, 15 Temmuz'da 5 milyonu, 2 Ağustos'ta ise 6 milyonu aşmıştı. Çin'in Vuhan kentinde Aralık 2019'da ortaya çıkan Covid-19, 200'den fazla ülke ve bölgeye yayılarak salgına dönüştü. Vaka sayısı 26 milyonu aşarken, virüs nedeniyle 881 binden fazla kişi hayatını kaybetti. Son Güncelleme: 6 Eylül 2020 Pazar 04:26
Gana'da Covid-19'dan iyileşenlerin sayısı 44 bini aştı. Batı Afrika ülkesi Gana'da, koronavirüsten (Covid-19) iyileşenlerin sayısı 44 bin 777'ye yükseldi.. Gana Sağlık Hizmetlerinden yapılan açıklamada, ülkede bugüne kadar 446 binden fazla Covid-19 testi yapıldığı, vaka sayısının son 24 saatte 64 artarak 44 bin 777'ye çıktığı belirtildi. Ülkede halen 801 aktif vakanın tedavisinin sürdüğü, iyileşenlerin sayısının ise 43,693'e yükseldiği ifade edildi. Gana'da şimdiye kadar 283 kişinin Covid-19 nedeniyle yaşamını yitirdiği aktarılan açıklamada, son 24 saatte virüs kaynaklı ölüm gerçekleşmediği vurgulandı. Ülkede Covid-19 vaka sayısının düşüş göstermesi üzerine 1 Eylül'de uluslararası uçuşlar başlatılmıştı. Son Güncelleme: 6 Eylül 2020 Pazar 03:47
Güney Afrika Cumhuriyeti'nde Covid-19 vaka sayısı 636 bini geçti. Güney Afrika Cumhuriyeti'nde koronavirüs (Covid-19) vaka sayısı 636 bin 884'e yükseldi.. Güney Afrika Cumhuriyeti Sağlık Bakanlığı verilerine göre, ülkede son 24 saatte 101 kişi Covid-19 nedeniyle hayatını kaybetti. Böylece virüs kaynaklı ölüm sayısı 14 bin 779'a çıktı. Ülkede son 24 saatte 1806 kişide daha Covid-19 tespit edilmesiyle vaka sayısı 636 bin 884'e yükseldi. Toplam 3 milyon 783 bin 823 testin yapıldığı Güney Afrika Cumhuriyeti'nde virüse yakalananlardan 561 bin 204'ü iyileşti. En fazla vaka Gauteng bölgesinde tespit edildi, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da Covid-19'un en fazla görüldüğü ülke konumunu koruyor. Son Güncelleme: 6 Eylül 2020 Pazar 02:07
Kuveyt ve Fas'ta Covid-19 kaynaklı can kayıpları arttı. Koronavirüs (Covid-19) nedeniyle hayatını kaybedenlerin sayısı Kuveyt'te 540'a, Fas'ta 1329'a yükseldi.. Kuveyt Sağlık Bakanlığından yapılan yazılı açıklamada, ülkede 3 kişinin daha Covid-19 nedeniyle hayatını kaybetmesiyle ölü sayısının 540'a çıktığı belirtildi. 720 kişide daha Covid-19 görülmesiyle toplam vaka sayısının 88 bin 963'e yükseldiği, iyileşen kişi sayısının da 79 bin 903 olduğu ifade edildi. Fas Fas Sağlık Bakanlığından yapılan açıklamaya göre, Covid-19 nedeniyle 37 kişi daha hayatını kaybetti. Ülkede toplam ölü sayısı 1329'a yükseldi. Fas'ta 1555 yeni vaka tespit edildi ve toplam vaka sayısı 70 bin 160'a, iyileşen sayısı da 1260 artışla 53 bin 929'a ulaştı. Ürdün Ürdün Sağlık Bakanlığından yapılan yazılı açıklamada, 52 kişiye Kovid-19 teşhisi konduğu, 24 kişinin iyileştiği belirtildi. Bugüne kadar virüs nedeniyle 16 kişinin hayatını kaybettiği hatırlatılan açıklamada, vaka sayısının 2 bin 353'e, iyileşen kişi sayısının da 1723'e yükseldiği kaydedildi. Son Güncelleme: 6 Eylül 2020 Pazar 02:09
Hırvatistan'da önlemlere karşı 'Özgürlük Festivali' düzenlendi. Hırvatistan'da, hükümetin yeni tip koronavirüs (Covid-19) salgınına karşı getirdiği önlemlere tepki olarak "Özgürlük Festivali" düzenlendi.. Ülkede faaliyet gösteren Hak ve Özgürlük İnisiyatifi tarafından düzenlenen festivale katılan binlerce kişi, başkent Zagreb'deki Ban Josip Jelacic Meydanı'nda toplandı. Zagreblilerin yanı sıra Dubrovnik, Split, Sibenik, Zadar, Rijeka ve İstra şehirlerinden otobüslerle festivale gelenler, tedbirlere yönelik tepkilerini ellerinde taşıdıkları "Covid-19 yalan!", "Nefes almamızı yasakladılar!", "Bizim sorumluluğumuz, bizim seçimimiz, bizim kararımız" ve "Hepimiz Kovidiot değiliz!" yazılı dövizler ile ifade etti. Festivalin organizatörleri, Covid-19'a karşı alınan tedbirlerle vatandaşların hak ve özgürlüklerinin kısıtlandığını savundu. İlk vakanın 25 Şubat'ta tespit ediliği Hırvatistan'da, bugüne kadar 11 bin 739 kişi Covid-19'a yakalanırken, 197 kişi hayatını kaybetti. Ülkede hastalığa yakalanan 8 bin 771 kişi iyileşti. Son Güncelleme: 5 Eylül 2020 Cumartesi 23:20
İsrail’de Netanyahu karşıtı gösteriler devam ediyor. İsrail’de binlerde kişi, hakkındaki yolsuzluk davası ve yeni tip koronavirüs (Covid-19) salgınını yönetmekte başarısız olduğu gerekçesiyle Başbakan Binyamin Netanyahu karşıtı gösteri düzenledi.. Batı Kudüs’teki Başbakanlık rezidansı önünde toplanan göstericiler, Netanyahu’yu istifaya çağırdı. "Siyah Bayraklılar Hareketi" olarak bilinen grup tarafından düzenlenen gösteriye binlerce kişi katıldı. Netanyahu kastedilerek "suç başbakanı" yazılı afişler taşıyan göstericiler sık sık "Bibi (Netanyahu) evine dön" sloganı attı. Polis, bazı kişileri gözaltına almaya çalışırken, buna tepki gösteren protestocular polise "utan" diye bağırdı. Covid-19 salgınında ikinci dalganın etkisine giren ve işsizliğin yüzde 20’yi geçtiği İsrail’de Netanyahu karşıtı gösteriler, yaklaşık 3 aydır artarak devam ediyor. Son Güncelleme: 5 Eylül 2020 Cumartesi 23:11
KKTC'ye gidenler 7 gün karantinaya alınacak. Kuzey Kıbrıs Türk Cumhuriyeti (KKTC) Başbakanı Ersin Tatar, 7 Eylül itibarıyla B kategorisinde yer alan ülkelerden gelecek yolcuların 7 gün süreyle karantinada kalacağını açıkladı.. KKTC) Başbakanı Ersin Tatar, KKTC Sağlık Bakanı Ali Pilli'nin başkanlığındaki Bulaşıcı Hastalıklar Üst Komitesi ile akşam saatlerinde bir araya geldi. Toplantının ardından açıklamalarda bulunan Tatar, yeni tip koronavirüs (Covid-19) önlemleri kapsamında alınan tedbirleri açıkladı. Hükümetin ilk Covid-19 vakasının görüldüğü mart ayından bu yana önemli tedbirler aldığını hatırlatan Tatar, bu hususta yeni kararlar almaya devam ettiklerini belirtti. Tatar, 7 Eylül itibarıyla KKTC'ye Türkiye ve İngiltere dahil, B grubu ülkelerden gelecek herkesin 7 gün süreyle karantinada kalmasına karar verildiğini kaydetti. Gelecek kişilerin KKTC Maliye Bakanlığı tarafından sağlanacak, Sağlık Bakanlığı ve güvenlik güçleri tarafından denetlenecek karantina merkezlerinde kalacağını belirten Tatar, bu uygulamanın 20 Eylül'de sona ereceğini ve daha sonra tekrar ele alınacağını ifade etti. Tatar, B kategorisi ülkelerden gelen ve ülkede 3 gün kalacak yolcuların, uçuş öncesi ve KKTC'de yaptırdıkları çift PCR testlerinin negatif olması halinde karantina uygulamasından muaf tutulacaklarını söyledi. Başbakan Tatar, Ada'ya gelecek öğrencilerin de üniversiteler ile iş birliğinde 7 gün karantinada kalacağını belirtti. Kararların halk sağlığı için alındığını vurgulayan Tatar, sürecin gidişatına göre kararların tekrar değerlendirileceğini vurguladı. Öğrenciler, 6 Eylül 2020'den önce yurt dışına giden kişiler ve sağlık nedeniyle Türkiye'ye giden hasta ve görevli olarak gönderilen personel, karantina ücreti ödemeyecek. KKTC Sağlık Bakanlığı tarafından 26 Ağustos'ta yapılan yazılı açıklamada; Avusturya, Danimarka, İrlanda, İsviçre, İzlanda, Japonya, Polonya, Belçika, İtalya, Çek Cumhuriyeti, Monako, Vatikan, San Marino, Ruanda, Uruguay, Çin, Bosna Hersek, Singapur, Türkiye, Ürdün, Almanya, Yunanistan, Kuveyt, Birleşik Krallık ve İsveç'in B kategorisinde yer alan ülkeler olduğu belirtilmişti. KKTC'de 26 vaka KKTC Sağlık Bakanı Pilli, yaptığı yazılı açıklamada, son 24 saatte bin 395 test yapıldığını ve 26 pozitif vakaya rastlandığını açıkladı. Toplam vaka sayısının 397'ye ulaştığını belirten Pilli, tedavisi devam eden vaka sayısının 115 olduğunu kaydetti. Son Güncelleme: 5 Eylül 2020 Cumartesi 21:54
İtalya'da koronavirüs önlemleri protesto edildi. İtalya'da yüzlerce kişi, yeni tip koronavirüs (Covid-19) salgınına yönelik önlemleri protesto etti.. Başkent Roma'nın Bocca della Verita Meydanı'nda toplanan ve kendilerini "İnkarcılar" olarak adlandıran, aşırı sağ grupların da dahil olduğu yaklaşık 2 bin kişi, "Sağlık diktatörlüğüne karşıyız" adıyla Covid-19'a yönelik önlemleri protesto etti. Mitingde yapılan konuşmalarda, Covid-19 önlemleri ve karantinasının açlıktan başka bir şey getirmediği savunuldu. "Maskeye gerek yok" Sık sık "özgürlük" sloganı atan göstericilerin, sosyal mesafeye uymadığı ve maske takmadığı görüldü. Mitinge katılanlardan Riccardo, "Yaşam özgürlüğümüzü istiyoruz. Maskeye gerek yok. Virüs vardı ama artık yok, kayboldu." dedi. Yeni vaka sayılarının arttığının hatırlatılması üzerine Riccardo, “Hayır, onlar pozitif çıkanlar ve çoğu belirti göstermiyor, sağlıklılar da. Bunu küresel bir oyun olarak görüyorum. Dünya çapında bir dizayn söz konusu bununla." ifadelerini kullandı. Riccardo’nun arkadaşı Stefano da virüsün yoğunluğunun kaybolduğunu savunarak, "Bu önlemlerin anlamı yok. Mayıstan beri bu önlemlere karşı mücadele ediyoruz." diye konuştu. Roma’daki mitinge dair konuşan Sağlık Bakanı Roberto Speranza ise "İnkarcılardan oluşan böyle bir meydan görmek, samimi şekilde söylemeliyim ki ürpermemize neden oluyor. Kurallar esastır. Sosyal mesafe ve maske kurallarına herkes saygı göstermeli." dedi. İktidar ortağı Demokratik Partinin (PD) lideri ve aynı zamanda Lazio Bölgesel Yönetim Başkanı Nicola Zingaretti de Twitter hesabından, böyle bir miting yapılmasının hata olduğunu belirterek, "İnkarcıları durdurun. Vakit varken durdurun. Ölenlere, ailelerine, sağlık çalışanlarına ve İtalyanların fedakarlıklarına saygı duyun. Kovid inkar edilemez, onunla ancak mücadele edilir. Tüm siyasilerden bu çılgınlıkla aralarına mesafe koymalarını talep ediyorum." paylaşımında bulundu. Öte yandan, Sağlık Bakanlığının verilerine göre, ülkede son 24 saatte 1695 yeni vaka kaydedildi. Ayrıca son 24 saatte hayatını kaybedenlerin sayısı 16 artarak 35 bin 534'e yükseldi. Ülkede Covid-19 bulaşmış kişi sayısı ise 276 bin 338 oldu. Son Güncelleme: 5 Eylül 2020 Cumartesi 21:43
ABD'deki bir düğünde 147 kişi virüse yakalandı. ABD'nin Maine eyaletinde kapalı mekanda yapılan bir düğün nedeniyle 147 kişi yeni tip koronavirüse (Covid-19) yakalanırken 3'ü hayatını kaybetti.. Maine Hastalık Kontrol ve Önleme Merkezin (CDC) Direktörü Dr. Nirav Şah, yaptığı açıklamada, 7 Ağustos'ta kapalı mekanda yapılan bir düğünle ilgili 147 vakaya rastladıklarını söyledi. Söz konusu düğüne katılan kişilerin bir hapishane ve bakımevinde salgına yol açtığını belirten Şah, vakaların 56'sının düğünün davetlileri ya da bu kişilerin temas ettiği kişiler, 72'sinin ise düğüne katılan bir davetlinin çalıştığı hapishanedeki kişiler olduğunu kaydetti. Şah, yine düğüne katılan bir kişinin aile üyesinin çalıştığı bir yaşlı bakımevindeki 19 vakanın da bu düğün ile bağlantılı olduğu sonucuna ulaştıklarını ve yine düğünle bağlantısı tespit edilen 3 kişinin de virüsten dolayı hayatını kaybettiğini açıkladı. Söz konusu düğünde katılımcı sayısının 50 kişi limitini aştığını ve düğünde sosyal mesafe kurallarının ihlal edildiğini öğrendiklerini aktaran Şah, sonrasında bu kişilere filyasyon takibi yaparak böyle bir sonuca ulaştıklarını ifade etti. Son Güncelleme: 5 Eylül 2020 Cumartesi 20:47
Dünyada tedavisi süren hasta sayısı 7 milyonu aştı. Yeni tip koronavirüsten (Covid-19) tedavi görenlerin sayısı dünya genelinde 7 milyonu geçti.. Covid-19 görülen ülke ve bölgelerdeki vakalara ilişkin verilerin derlendiği "Worldometer" internet sitesindeki bilgiye göre, dünya genelinde aktif enfekte vaka sayısı 7 milyon 24 bin 928'e ulaştı. Tedavi görenlerin 6 milyon 964 bin 38'inde hastalık belirtileri hafif seyrederken, 60 bin 890 hastanın hayati tehlikesi bulunuyor. Tedavi altındaki hasta sayısının çoğalması ülkelerin sağlık sistemleri üzerindeki yükü artırıyor. ABD, tedavi altındaki 2 milyon 572 bin 379 kişiyle aktif enfekte vaka sayısı en fazla ülke olurken, burayı 861 bin 33 ile Hindistan, 689 bin 684 ile Brezilya, 191 bin 226 ile Fransa, 164 bin 425 ile Rusya, 148 bin 771 ile Peru, 130 bin 953 ile Kolombiya, 121 bin 572 ile Meksika, 111 bin 816 ile Arjantin, 101 bin 266 ile Bangladeş, 69 bin 327 ile Ukrayna, 69 bin 112 ile Filipinler, 62 bin 582 ile Güney Afrika, 58 bin 739 ile Belçika ve 54 bin 38 ile Irak izledi. Türkiye'de tedavi gören hasta sayısı, iyileşenlerin sayısının 24 Nisan'dan itibaren yeni vaka sayısını geçmeye başlamasıyla düşme eğilimine girdi. Tedavisi süren hastaların sayısı 24 Nisan'da 80 bin 575 iken, bu sayı 2 Ağustos'ta 10 bin 643'e kadar geriledi. Türkiye'de 5 Eylül itibarıyla 21 bin 516 aktif Covid-19 vakası bulunurken, bunlardan 1091'i solunum cihazına bağlı şekilde tedavi ediliyor. Dünyada tedavisi süren Covid-19 hastalarının sayısı 7 Nisan'da 1 milyonu, 18 Nisan'da 1,5 milyonu, 30 Nisan'da 2 milyonu, 14 Mayıs'ta 2,5 milyonu, 30 Mayıs'ta 3 milyonu, 17 Haziran'da 3,5 milyonu, 26 Haziran'da 4 milyonu, 15 Temmuz'da 5 milyonu, 2 Ağustos'ta ise 6 milyonu aşmıştı. Çin'in Wuhan kentinde Aralık 2019'da ortaya çıkan Covid-19, 200'den fazla ülke ve bölgeye yayılarak salgına dönüştü. Vaka sayısı 26 milyonu aşarken, virüs nedeniyle 881 binden fazla kişi hayatını kaybetti. Son Güncelleme: 5 Eylül 2020 Cumartesi 20:36
İran'da kimyasal gaz kapsülünün patlaması sonucu zehirlenenlerin sayısı 217'ye çıktı. İran'ın batısındaki İlam eyaletinde bir tırın taşıdığı klor gazı kapsülünün patlaması sonucu zehirlenenlerin sayısı 217'ye yükseldi.. İran devlet televizyonunun haberine göre, İlam eyaletine bağlı Çerdavul ilçesinin Zencire Olya köyünde Irak'a giden bir tırın taşıdığı klor gazı kapsülünün patlaması sonucu zehirlenenlerin sayısı arttı. İlam Sağlık Bilimleri Üniversitesi Rektörü Muhammed Kerimiyan, yaklaşık iki kilometre çapında bir alanı etkilediği belirtilen gaz sızıntısı sonucunda can kaybı yaşanmadığını belirtti. Şu ana kadar 217 kişinin zehirlenerek hastaneye kaldırıldığını aktaran Kerimiyan, sızıntıya maruz kalan bazı kişilerin durumunun ağır olduğunu aktardı. İlam Devrim ve Genel Başsavcısı Efşar Hüsrevizad ise olayla ilgili başlatılan soruşturmanın sürdüğünü belirterek, "Bu hadisenin nedeni uzman ekipler tarafından inceleniyor, detaylar henüz belli olmadı ancak soruşturma kapsamında sürücü gözaltına alındı." dedi. Hüsrevizad, "Kapsülü taşıyan araç Tebriz'den Irak'a doğru gitmekteydi. Varış yerine ulaşması için Mihran Sınır Kapısı'ndan geçmesi gerekiyordu ancak sürücü İlam'ın köylerinden birinde durdu. Patlamanın neden yaşandığı henüz belirlenmedi." ifadelerini kullandı. İran'ın batısındaki İlam eyaletinde dün bir tırın taşıdığı klor gazı kapsülünün patlaması sonucu 100'den fazla kişinin zehirlendiği açıklanmıştı. Konuya ilişkin basına açıklama yapan Çerdavul Kaymakamı İlyas Fettahi, olayın tır sürücüsünün ihmali ve dikkatsizliğinden kaynaklandığını söylemişti. Fettahi, bölge sakinlerine olayın yaşandığı alana yaklaşmama uyarısında bulunmuştu. Endüstriyel alanlarda kullanılan klor gazı, öldürücü bir kimyasal silah da olabiliyor. Son Güncelleme: 5 Eylül 2020 Cumartesi 12:37
İsrail askerleri Batı Şeria'da yaraladıkları iki kardeşi gözaltına aldı. İsrail askerileri, işgal altındaki Batı Şeria'da bir mülteci kampına düzenlediği baskında gerçek mermiyle yaraladıkları iki kardeşi gözaltına aldı.. Yerel kaynaklar, İsrail askerlerinin sabah erken saatlerde Batı Şeria'nın kuzeyindeki Cenin Mülteci Kampı'na baskın düzenlediğini belirtti. Baskın sırasında bir eve giren İsrail askerlerinin 20'li yaşlarda olduğu belirtilen Ahmed ve Muhammed el-Cedun kardeşleri gerçek mermiyle yaraladığı ifade edildi. Kardeşlerden birinin boynundan ve belinden, diğerinin ise bacağından vurulduğu, daha sonra İsrail askerlerince gözaltına alınarak ambulansla götürüldükleri dile getirildi. Yaralanan kardeşlerin sağlık durumuna ilişkin bilgi bulunmadığı kaydedilirken, olaya ilişkin İsrail ordusundan açıklama yapılmadı. Sık sık evlere baskın düzenleniyor İşgal altındaki Batı Şeria ve Doğu Kudüs'te sık sık evlere baskın düzenleyen İsrail güçleri, çeşitli iddialarla Filistinlileri gözaltına alıyor. Batı Şeria ve Doğu Kudüs'te sıradan hale gelen gözaltılar sonrası aralarında kadın ve çocukların da bulunduğu Filistinlilerden bazıları günlerce gözaltı me rkezlerinde tutuluyor. Son Güncelleme: 5 Eylül 2020 Cumartesi 12:48
Afrika'da koronavirüs vaka sayısı 1 milyon 290 bine yaklaştı. Afrika kıtasında yeni tip koronavirüs (COVID-19) tespit edilen vaka sayısı 1 milyon 289 bin 817'ye yükseldi. Salgın sebebiyle hayatını kaybedenlerin sayısı da 30 bin 905 oldu.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 8 bin 669 artarak 1 milyon 289 bin 817 oldu. Salgın nedeniyle ölenlerin sayısı ise 239 artışla 30 bin 905'e ulaştı. Bugüne kadar COVID-19 kaynaklı en fazla can kaybı 14 bin 678 ölümle Güney Afrika, 5 bin 495 ölümle Mısır, 1539 ölümle Cezayir'de görüldü. Morityus'ta aktif COVID-19 vakası kalmazken Seyşeller ve Eritre'de de şu ana kadar virüse bağlı can kaybı rapor edilmedi. Güney Afrika'da vaka sayısı 635 bin 78 olarak kaydedilirken bu ülkeyi 99 bin 582 vaka ile Mısır ve 68 bin 605 vaka ile Fas izledi. Afrika'da virüse yakalanan 1 milyon 25 bin 872 kişi ise iyileşti. Son Güncelleme: 5 Eylül 2020 Cumartesi 08:43
Avustralya’da 'koronavirüs' protestosunda arbede çıktı. Avustralya'nın Melbourne kentinde yüzlerce kişinin katıldığı yeni tip koronavirüs (COVID-19) önlemlerinin protesto edildiği gösteriye polis müdahale etti, en az 20 protestocu gözaltına alındı.. Melbourne kent merkezindeki Anzak Anıtı önünde, kentte uygulanan sıkı COVID-19 yasaklarına karşı çıkan Avustralyalıların ‘‘Özgürlük Günü’’ temasıyla düzenlediği gösteriye, izin vermeyen polis ekipleri atlı polislerin de desteğiyle gösteriye müdahale etti. COVID-19 tedbirlerinden dolayı açık alanlarda toplanma yasağı uygulanan ketteki gösteride, zaman zaman polisle göstericiler arasında arbede yaşandı, en az 20 protestocu gözaltına alındı. Anzak Anıtı’ndan Albert Park’a kadar yürüyen yüzlerce yasak karşıtı protestocu, bir süre daha devam ettirdikleri gösterilerine burada verdi. İhlaller mahkemeye taşındığında cezalar artıyor Hafta içinde sosyal medya üzerinden gösteri çağrısında bulundukları ileri sürülen, biri hamile kadın üçü erkek 4 kişi polis tarafından gözaltına alınmıştı. Victoria eyaletindeki COVID-19 yasaklarından dolayı, maske takmayanlara 200, yasakları ihlal edenlere şahsılara 1652, kurallara uymayan işyerlerine 9 bin 913 Avustralya doları ceza veriliyor. Söz konusu cezalara neden olan ihlaller, mahkemeye taşınması durumunda cezalar daha da artıyor. Victoria’daki yasakların hafifletilmesi bekleniyor Victoria eyaletindeki COVID-19 salgınını durdurmak amacıyla 2 Ağustos’ta eyalet genelinde "felaket durumu" ilan edilmiş, eyaletin başkenti Melbourne’da, 20.00-05.00 saatlerinde sokağa çıkma yasağı uygulanmaya başlanmıştı. 13 Eylül’e kadar yürürlükte kalacak yasaklar kapsamında, her haneden sadece 1 kişi evine 5 kilometre mesafeden alışveriş yapabilecek. Açık alanda günde 1 saat egzersiz yapılabilirken, cenaze törenlerine sadece 10 kişi katılabiliyor. Düğünlerin tamamen yasaklandığı şehirde, kafe ve restoranlar paket servisine açık tutuluyor. Uzaktan eğitime izin verilen şehirde, bakım hizmeti dışında ev ziyaretleri yasak. Başbakan Andrews göstericileri ‘‘bencillikle’’ suçladı Melbourne kent merkezinde COVID-19 yasaklarını protesto eden göstericilere ‘‘bencillik’’ suçlamasında bulunan Victoria Eyalet Başbakanı Daniel Andrews, "Bazı insanlar bencilce, tehlikeli ve hukuka aykırı bir şekilde protesto gösterisi yapıyor, polisin uygun adımları attığını tahmin ediyorum" ifadelerini kullandı. Başbakan Andrews, eyalette 13 Eylül’e kadar yürürlükteki yasakların hafifletilmesini sağlayacak yol haritasını yarın düzenleyeceği basın toplantısında açıklayacağını sözlerine ekledi. Avustralya’da COVID-19’dan can kaybı 748’e çıktı COVID-19’dan en fazla can kaybı ve vaka sayısını kaydedildiği Victoria eyaletinde son 24 saatte 11 kişinin daha hayatını kaybetmesiyle eyaletteki can kaybı 661’e, Avustralya genelinde 748’e yükseldi. Son günlerde can kaybı yaşanmayan NSW eyaletinde 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi COVID-19 nedeniyle hayatını kaybetmişti. Öte yandan Victoria’da bugün 76, Yeni Güney Galler’de 5, Queensland’da 1 kişinin daha COVID-19’a yakalanmasıyla ülke genelindeki toplam vaka sayısı 26 bin 218’e iyileşenlerin sayısı da 22 bin 165’e yükseldi. Halen 2 bin 669 aktif vakanın bulunduğu ülkede, 26’sı yoğun bakımda olmak üzere 391 kişinin tedavisi çeşitli hastanelerde sürüyor. Yeni Zelanda’da 3 kişi daha virüse yakalandı Yeni Zelanda Sağlık Bakanlığından yapılan açıklamaya göre, son 24 saatteki testlerde 3 kişiye daha COVID-19 tanısı konuldu. Ülkedeki aktif vaka sayısının 112 olduğunu açıklayan bakanlık, aktif vakalardan 1’i yoğun bakımda olmak üzere 2 Yeni Zelandalının çeşitli hastanelerde tedavi gördüğünü kaydetti. Ülkede virüsün görüldüğü günden bu yana gerçekleştirilen testlerde virüse yakalandığı belirlenen 1767 kişiden 1631’i iyileşirken, 22 Yeni Zelandalı hayatını kaybetmişti. Son Güncelleme: 5 Eylül 2020 Cumartesi 08:11
Trump'tan 'Navalnıy' açıklaması: Kesin sonuca ulaşmadık, delillere yakından bakıyoruz. ABD Başkanı Donald Trump, Rus muhalif Aleksey Navalnıy'ın zehirlenmesini ilişkin delillere çok yakından baktıklarını belirterek "Böyle bir olay hiç olmamalıydı. Eğer durum buysa bu beni çok sinirlendirir" dedi.. ABD Başkanı Trump, Beyaz Saray'da düzenlediği basın toplantısında gündeme ilişkin değerlendirmelerde bulundu. Kendi yönetiminin ekonomik performansını öven ve ülkesinin yeni tip koronavirüs (COVID-19) salgınına karşı çok iyi bir mücadele gösterdiğini belirten Trump, bütçede kullanılmayan 300 milyar dolarlık bir para olduğunu ve Kongre'nin onayını alması durumunda bu paranın Amerikan vatandaşlarına salgınla mücadele yardımı olarak dağıtmayı düşündüğünü söyledi. AB'den Rusya'ya karşı ortak uluslararası tepki çağrısı "Böyle bir olay hiç olmamalıydı" Trump, Rus muhalif Navalnıy'ın zehirlenmesiyle ilgili olarak Almanya ile yakın çalıştıklarını ve Almanya'nın elindeki sonuçları gördüklerini aktardı. Trump, "Böyle bir olay hiç olmamalıydı. Biz henüz kendimiz bu konuyla ilgili kesin bir sonuca ulaşmadık. Delillere çok yakından bakıyoruz. Konuyla ilgili tüm ülkelerle birlikte çalışıyoruz. Eğer durum buysa bu beni çok sinirlendirir. Normalde Putin ile iyi geçiniyorum ancak kimse Rusya'ya benden daha sert davranmadı. Eğer Almanya Rusya'ya karşı bu konuda bir adım atacaksa benim için sorun yok ancak eğer sonunda Rusya suçlu bulunursa bundan çok da mutlu olmam" ifadelerini kullandı. Rus muhalif Navalnıy'ın zehirlendiği belirlendi Daha önceki hiçbir yönetimin Rusya'ya karşı kendisi kadar sert olmadığını savunan Trump, önceki Başkan Barack Obama'nın Ukrayna konusunda hiçbir şey yapmadığını, kendisinin başkan olması durumunda Rusya'nın Ukrayna'ya o günkü müdahaleyi yapamayacağını iddia etti. Öte yandan Beyaz Saray Sözcüsü Kayleigh McEnany, günlük basın brifinginde, "Navalnıy ile ilgili dün açıklanan sonuçlardan dolayı çok endişe duyduk. Navalnıy'ın zehirlenmesi tamamen kabul edilemez bir durumdur" ifadelerini kullandı. Rusya, Navalnıy'ın zehirlenmesiyle ilgili kendisine yöneltilen suçlamaları reddetti McEnany, Rusya'nın daha önce de benzer kimyasallar kullanan bir ülke olduğunu ve ABD'nin Rusya'ya karşı müttefikleriyle birlikte çalışmaya devam edeceğini vurguladı. Ağustos ayında Sibirya'dan Moskova'ya dönüşü sırasında uçakta rahatsızlanan 44 yaşındaki Rus muhalif lider Navalnıy'ın çayına karıştırılan bir maddeyle zehirlendiği öne sürülmüştü. Navalnıy, 22 Ağustos'ta Omsk'tan özel bir uçakla tedavi için Berlin'e getirilmişti. Almanya, Rus muhalifin kesin olarak zehirlendiğinden emin olduklarını duyurmuştu. NATO'dan Navalnıy'ın zehirlenmesine uluslararası karşılık verilmesi çağrısı "Çin'deki COVID-19 ölü sayısı ABD'den fazla" Öte yandan Trump, kendi yönetiminin COVID-19 salgınına karşı çok iyi bir şekilde mücadele ettiğini söyleyerek birçok ülkenin virüs kaynaklı ölümleri sakladığını savundu. Trump, "Mesela Çin'deki virüs kaynaklı ölümlerin bizden fazla olduğunu biliyoruz ama açıklamıyorlar" ifadesini kullandı. ABD Başkanı ayrıca, Rusya'nın geliştirmeye çalıştığı aşıyla ilgili bir soruya, "Rusya ne yapıyor bilmiyorum ama bizim firmalarımız aşıları bu konudaki standardı belirleyecek" şeklinde yanıt verdi. Son Güncelleme: 5 Eylül 2020 Cumartesi 06:58
Güney Afrika Cumhuriyeti'nde COVID-19 vaka sayısı 635 bini aştı. Afrika'da COVID-19'un en fazla görüldüğü ülke olan Güney Afrika Cumhuriyeti'nde yeni tip koronavirüse (COVID-19) yakalanan sayısı 635 bin 78'e yükseldi.. Güney Afrika Cumhuriyeti Sağlık Bakanlığı verilerine göre, ülkede son 24 saatte 115 kişi COVID-19 nedeniyle hayatını kaybetti. Böylece virüs kaynaklı ölüm sayısı 14 bin 678'e çıktı. Ülkede son 24 saatte 2 bin 63 kişide daha COVID-19 tespit edilmesiyle vaka sayısı 635 bin 78e çıktı. Bugüne kadar 3 milyon 765 bin 700 testin yapıldığı Güney Afrika Cumhuriyeti'nde virüse yakalananlardan 557 bin 818'i iyileşti. En fazla vaka Gauteng bölgesinde tespit edildi, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da COVID-19'un en fazla görüldüğü ülke konumunu koruyor. Son Güncelleme: 5 Eylül 2020 Cumartesi 05:12
Ürdün'de aşırı sıcaklar can aldı. Ürdün'de bir haftadır devam eden sıcak hava dalgası nedeniyle Mısırlı bir işçi hayatını kaybetti.. Ürdün resmi ajansı PETRA'nın haberine göre, ülkede bir haftadır devam eden aşırı sıcaklar nedeniyle 40 yaşındaki Mısırlı bir işçi hayatını kaybetti. Haberde ifadelerine yer verilen Ebu Ubeyde el-Cerrah Hastanesi Müdürü Mueyyed eş-Şekur, Mısırlı işçinin hastaneye dün getirildiğini ve o anda da sağlık durumunun kötü olduğunu ifade etti. Şekur, tarım işçisi olan hastanın "güneş çarpması" teşhisi konularak yoğun bakıma alındığını ancak bugün hayatını kaybettiğini ifade etti. Ürdün Meteoroloji Dairesinin verilerine göre, ülkede bir haftadır devam eden aşırı sıcaklar farklı illerde 41 ila 44 derece arasında değişiyor. Yerel basında yer alan bazı haberlerde ise ülkenin bazı bölgelerinde sıcaklıkların 50 dereceye kadar ulaştığı belirtiliyor. Son Güncelleme: 5 Eylül 2020 Cumartesi 00:01
Filistin'de OHAL 1 ay daha uzatıldı. Filistin yönetimi, yeni tip koronavirüs (Covid-19) tedbirleri kapsamında ilan edilen olağanüstü hal (OHAL) süresini 30 gün daha uzatma kararı aldı.. Filistin resmi ajansı WAFA, Filistin Devlet Başkanı Mahmud Abbas'ın yayımladığı kararnameyle OHAL süresini bugünden itibaren 1 ay daha uzatma kararı aldığını duyurdu. İlk olağanüstü hal işgal altındaki Batı Şeria'nın Beytüllahim kentinde 3 Mart'ta ilk Covid-19 vakasının görülmesinin ardından ilan edilmişti. Abbas'ın aldığı son kararla Filistin'deki OHAL'de 7'nci aya girilmiş oldu. Filistin Sağlık Bakanlığı, Batı Şeria, Gazze ve Doğu Kudüs dahil tüm Filistin topraklarında Covid-19 nedeniyle toplam can kaybının 192'ye, vaka sayısının 32 bin 817'ye, iyileşenlerin sayısının da 22 bin 362'ye ulaştığını açıklamıştı. Son Güncelleme: 4 Eylül 2020 Cuma 22:30
İngiltere'de vaka sayıları artmaya devam ediyor. İngiltere'de son 24 saatte 1940 yeni tip koronavirüs (Covid-19) vakasının tespit edilmesiyle son 97 günde görülen en yüksek günlük vaka sayısı kaydedildi.. Sağlık Bakanlığından yapılan açıklamaya göre, ülkede virüs nedeniyle hayatını kaybedenlerin sayısı son 24 saatte 10 artarak 41 bin 537'ye ulaştı. Son 24 saatte 1940 yeni vaka tespit edildi. Bu sayı, 2445 vakanın saptandığı 30 Mayıs'tan bu yana görülen en yüksek günlük rakam oldu. Toplam vaka sayısı ise 342 bin 351'e yükseldi. Avrupa’da Covid-19’dan en çok ölümün yaşandığı İngiltere'de yeni vaka sayısı yeniden yükselişe geçti. Ülkede 27 Haziran - 8 Ağustos tarihlerinde 1000’in altında görülen günlük yeni vaka sayıları son 25 günde yeniden yükseldi. 8 Ağustos - 3 Eylül tarihlerinde günlük ortalama yeni vaka sayısı yaklaşık 1300 oldu. Son Güncelleme: 4 Eylül 2020 Cuma 21:55
Dünya Sağlık Örgütü: Aşı etkili ve güvenli olduğunda kullanılacak. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus, yeni tip koronavirüs (Covid-19) için çok sayıda umut verici aşı adayı olduğunu, bunların sadece "etkili" ve "güvenli" olduğu görüldüğünde kullanılacağını açıkladı.. Ghebreyesus, DSÖ'nün İsviçre'nin Cenevre kentinde bulunan merkezinde videokonferans yöntemiyle düzenlenen basın toplantısında, "aşı karşıtlığı hareketiyle" insanların kafasının karışmaması gerektiğini söyledi. Dünyada çocuk ölümlerinin aşı çalışmalarıyla düşürüldüğünü belirten Ghebreyesus, ayrıca çiçek hastalığı gibi hastalıkların kökünün aşılarla kazındığını anımsattı. Kongo Demokratik Cumhuriyeti'nde Ebola salgınının da yapılan aşılama çalışmalarıyla durdurulduğunu anlatan Ghebreyesus, "Covid-19 için aşı çalışmalarında çok sayıda umut verici aşı adaylarımız var. Sadece etkili ve güvenli oldukları görüldüğünde kullanılacaklar, dünyayı temin etmek istediğim şey bu." değerlendirmesinde bulundu. "Aşı milliyetçiliğine" karşı ülkelere uyarıda bulanan Ghebreyesus, "Aşıların küresel bir kamu malı olarak kullanılması her ülkenin ulusal çıkarına hizmet etmektedir. Aşı milliyetçiliği salgını kısaltmayacak, uzatacaktır." ifadesini kullandı. Ghebreyesus, konuşmasına "Tekrar ediyorum, ulusal birlik ve küresel dayanışma ile bu salgını bitirebiliriz ve bitireceğiz." sözleriyle son verdi. DSÖ Sözcüsü Margaret Harris, bugün BM Cenevre Ofisi'nde düzenlenen basın toplantısında, Covid-19 aşı çalışmalarında uzun yol katetmiş 6-9 çalışma olduğunu, bunların Faz III klinik denemelerine girdiğini aktarmıştı. Harris, "Ancak gerçekçi zaman dilimi açısından, gelecek yılın ortasına kadar (Covid-19 için) yaygın bir aşılama görmeyi beklemiyoruz." ifadesini kullanmıştı. Son Güncelleme: 4 Eylül 2020 Cuma 21:44
BM'den Yunanistan'a sığınmacılar konusunda çağrı. Birleşmiş Milletler Mülteciler Yüksek Komiserliği, Yunan anakarası ve Ege adalarındaki mülteci ve sığınmacıların yaşam koşullarına ilişkin kritik boşluklar ve sorunlar olduğunu, Yunanistan'ın bu konuda "çok acil" adım atması gerektiğini açıkladı.. BMMYK Yüksek Komiser Yardımcıları Gillian Triggs ve Raouf Mazou, Yunanistan'a yaptıkları dört günlük ziyarete ilişkin yazılı açıklama yaptı. Açıklamada, 2015'ten bu yana Yunanistan üzerinden bir milyondan fazla mülteci ve düzensiz göçmenin Avrupa'ya ulaştığı, bununla beraber son 5 yılda geçişlerde ciddi düşüş olduğu aktarıldı. Yunan anakarası ve Ege adalarındaki mülteci ve sığınmacıların kritik boşluklar ve sorunlarla karşılaştığı vurgulanan açıklamada, özellikle bu insanların yaşam koşullarının çok acil iyileştirilmesi ve adalardaki kabul merkezlerindeki aşırı kalabalıkların düşürülmesi için Yunanistan'a çağrıda bulunuldu. Ayrıca, mülteci ve sığınmacıların, yeni tip koronavirüs (Kovid-19) salgını ile verilen mücadeleye tam olarak dahil edilmesi gerektiğinin altı çizildi. Açıklamada, ülkeye giren ve korumaya muhtaç kişilerin sınır dışı edilmemesi ve mültecilerin ülkeye entegre olmasına yardımcı olacak uzun vadeli çözümler için çağrı yapıldı. Son Güncelleme: 4 Eylül 2020 Cuma 20:16
Suudi Arabistan'da COVID-19 nedeniyle son 24 saatte 33 kişi öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 33 artarak 4 bin 15'e yükseldi.. Suudi Arabistan Sağlık Bakanlığından yapılan yazılı açıklamada, ülkede son 24 saatte 33 kişinin yaşamını yitirdiği ve 822 yeni vaka tespit edildiği belirtildi. Açıklamada, son verilerle ülkedeki toplam can kaybının 4 bin 15'e, vaka sayısının da 319 bin 141'e çıktığı ifade edildi. Bakanlık, tedavileri tamamlanıp iyileşenlerin sayısının ise 295 bin 63'e ulaştığını açıkladı. Son Güncelleme: 4 Eylül 2020 Cuma 16:57
Eski İtalya Başbakanı Silvio Berlusconi ihtiyaten hastaneye kaldırıldı. Yeni tip koronavirüse (COVID-19) yakalandığı açıklanan İtalya’nın eski başbakanlarından Silvio Berlusconi, tedbir maksatlı hastaneye kaldırıldı.. İtalyan basınında çıkan haberlerde, 83 yaşındaki Berluconi'nin perşembe gecesi gösterdiği bazı COVID-19 belirtilerinin ardından tedbir maksatlı Milano’daki San Raffaele Hastanesine kaldırıldığı ve burada bazı tetkik ve testlerden geçirildiği belirtildi. Berlusconi’nin klinik durumunun endişelenmeyi gerektirecek bir evrede olmadığı, yapılan tetkikler sonucunda çift taraflı zatürre başlangıcı tespit edildiği ifade edildi. Berlusconi'nin partisi Forza Italia Senatörü Licia Ronzulli de Rai3’teki Agora programında, "Berlusconi, geceyi hastanede geçirdi. COVID-19’un ilerlemesini izlemek için ihtiyaten hastaneye kaldırılması gerekiyordu, durumu iyi." dedi. Bu arada, partiden yapılan açıklamada da liderlerinin durumuna ilişkin endişeye yol açan haberlere itibar edilmemesi ve özel hayata saygı duyulması çağrısında bulunuldu. Silvio Berlusconi, geçen çarşamba günü COVID-19 testinin pozitif çıkması ardından kendisini Arcore kasabasındaki villasında karantinaya almıştı. Son Güncelleme: 4 Eylül 2020 Cuma 15:35
Afrika'da COVID-19 vaka sayısı 1 milyon 280 bini aştı. Afrika kıtasında, yeni tip koronavirüs tespit edilenlerin sayısı 1 milyon 281 bin 149'a yükseldi.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 7 bin 889 artarak 1 milyon 281 bin 149 oldu. Salgın nedeniyle ölenlerin sayısı ise 296 artışla 30 bin 667'ye ulaştı. Bugüne kadar COVID-19 kaynaklı en fazla can kaybı 14 bin 563 ölümle Güney Afrika, 5 bin 472 ölümle Mısır, 1529 ölümle Cezayir'de görüldü. Morityus'ta aktif Kovid-19 vakası kalmazken, Seyşeller ve Eritre'de de şu ana kadar virüse bağlı can kaybı rapor edilmedi. Güney Afrika'da vaka sayısı 633 bin 15 olarak kaydedilirken, bu ülkeyi 99 bin 425 vaka ile Mısır ve 66 bin 855 vaka ile Fas izledi. Afrika'da, virüse yakalanan 1 milyon 17 bin 753 kişi ise iyileşti. Son Güncelleme: 4 Eylül 2020 Cuma 10:35
ABD'de Prude'un ölümüne sebep olan polisler açığa alındı. New York eyaletinin Rochester kentinde, siyahi Amerikalı Daniel Prude'un, tutuklama esnasında kafasına poşet geçirilmesi sonucu hayatını kaybetmesine sebep olan polis memurları açığa alındı.. Rochester Belediye Başkanı Lovelly Warren, bugün yaptığı basın açıklamasında, mart ayında Daniel Prude'un tutuklanması ve boğularak ölümü hadisesine karışan polis memurlarının, sorgulamalarının devam ettiğini ve bu süreçte ''görevden el çektirilmelerine'' karar verildiğini belirtti. Kendisi de bir siyahi olan Warren, ''Siyahilerin bu şekilde hayatını kaybetmesine müsaade edemeyiz'' ifadelerini kullandı. ABD'de yine polis şiddeti: Kafasına geçirilen poşet yüzünden boğuldu Öte yandan, Amerikan medyasında yer alan bilgilerde Prude'un başına geçirilen materyalin, Amerikan polisinin kanuni uygulamasında yeri olan, tutuklama esnasında muhtemel tükürme ve ısırmalara karşı kullandığı bir tür poşet olduğu aktarıldı. Daniel Prude'un, ruh ve akıl sağlığının yerinde olmadığı, tutuklama anında polislere, ''Koronavirüs taşıyorum.'' dediği bilgisi de basında paylaşılan bilgiler arasında yer aldı. Medyaya yansıyan görüntüler büyük tepki toplamıştı Siyahi Amerikalının ailesi tarafından geçen hafta paylaşılan görüntülerde, sokakta çıplak bir şekilde teslim olan Daniel Prude'un, polisin uyarısının ardından kendisine verilen talimatlar doğrultusunda yere yattığı, ellerinin arkadan kelepçelendiği, polisin ise zararsız ve kelepçeli bir şekilde yatan zanlının kafasına poşet geçirerek yere doğru bastırdığı görülüyor. ABD medyasında yer alan haberlerde Prude'un bilinçsiz bir şekilde hastaneye kaldırıldıktan sonra solunum cihazına bağlandığı ve otopsi raporuna göre ise 7 gün sonra hayatını kaybettiği ifade edildi. Otopsi raporunda siyahi Prude'un ölümü, ''fiziksel baskı sonucu boğulma komplikasyonları'' ve cinayet olarak kayda geçti. Medyaya yansıyan görüntüler büyük yankı uyandırırken, 6 ay sonra tekrar gündeme taşınan ölüm hadisesi ile ilgili video kaydı sosyal medyadaki paylaşımlarda geniş yer tutuyor. ABD, bir süredir mayıs ayında Minnesota eyaletinin Minneapolis kentinde siyahi Amerikalı George Floyd'un polis şiddeti sonucu hayatını kaybetmesi ve son olarak Wisconsin'in Kenosha kentinde siyahi Jacob Blake'in polis tarafından çocuklarının gözü önünde 7 kez ateş açılarak vurulması sonucu ülke genelinde protestolara ve yeniden alevlenen siyahilere yönelik polis şiddeti tartışmalarına sahne oluyor. Son Güncelleme: 4 Eylül 2020 Cuma 08:09
Dünyanın COVID-19 tablosunda son rakamlar. Yeni tip koronavirüs (COVID-19) salgını etkisini sürdürüyor. İşte ülkelerin koronavirüs vakaları ve ölümlerine ilişkin paylaştığı son rakamlar.... Dünya genelinde virüs nedeniyle 872 binden fazla kişi yaşamını yitirdi, dünyada tedavisi süren 26 milyon 455 binden fazla aktif vaka bulunuyor. 18 milyon 640 binden fazla hasta da iyileşti. Güney Afrika Cumhuriyeti'nde günlük COVID-19 vaka sayısı 633 bini aştı Güney Afrika Cumhuriyeti Sağlık Bakanlığının verilerine göre, ülkede COVID-19 nedeniyle son 24 saatte 174 kişi hayatını kaybetti, ölenlerin sayısı 14 bin 563'e çıktı. COVID-19 tespit edilen vaka sayısı 633 bin 15'e yükseldi. Bugüne kadar 3 milyon 747 bin 101 test yapıldı, COVID-19 hastalarından 554 bin 887'si iyileşti. En fazla vaka Gauteng bölgesinde görülürken en az vaka ve ölüm Northern Cape bölgesinde kaydedildi. Güney Afrika Cumhuriyeti, Afrika'da COVID-19'un en fazla görüldüğü ülke olmayı sürdürüyor. Fas, Lübnan ve Yemen'de COVID-19 sebebiyle can kayıpları artıyor Fas Sağlık Bakanlığından yapılan açıklamaya göre, COVID-19 nedeniyle son 24 saatte 37 kişi daha hayatını kaybederken, ülkede toplam vefat sayısı 1253'e yükseldi. Açıklamada, 1402 yeni vakanın tespit edildiği ve toplam vaka sayısının 66 bin 855'e, iyileşen sayısının ise 51 bin 223'e ulaştığı belirtildi. Lübnan Lübnan Sağlık Bakanlığından yapılan yazılı açıklamada, COVID-19 nedeniyle son bir gün içerisinde 2 kişinin daha hayatını kaybettiği ve toplam can kaybının 179'a çıktığı duyuruldu. Ülkede 588 kişide virüs tespit edildiği kaydedilen açıklamada, toplam vaka sayısının 18 bin 963'e ve iyileşen hasta sayısının 5 bin 338'e ulaştığı aktarıldı. Yemen Yemen Koronavirüsle Mücadele Ulusal Komitesinden yapılan açıklamada, son 24 saatte ülkede 3 kişide daha COVID-19 tespit edildiği ve toplam vaka sayısının 1979'a çıktığı aktarıldı. Açıklamada, virüs kaynaklı can kaybının 571 olduğu ve iyileşen hasta sayısının ise 1180'e ulaştığı kaydedildi. Avustralya’da en fazla ölüm bugün yaşandı Avustralya’da yeni tip koronavirüsten (COVID-19) 24 saatte ilk defa 59 kişinin ölmesiyle ülke genelindeki can kaybı 737’ye yükseldi. COVID-19 salgının yayılmasından dolayı 2 Ağustos’ta "felaket durumu" ilan edilen ve 4. seviyede yasakların yürürlükte olduğu Victoria eyaletinde, koronavirüsten 59 kişinin hayatını kaybetmesiyle, Avustralya’da bir günde en fazla ölüm bugün yaşandı. Avustralya’da bir günde daha önceki en fazla can kaybı, 31 Ağustos’ta 41 kişinin ölmesiyle yine Victoria eyaletinde geçekleşmişti. Son 24 saatteki test sonuçlarına göre 81 kişinin daha virüse yakalandığı Victoria’da bugün can kayıplarıyla birlikte virüsten ölenlerin sayısı 650’ye çıkarken, ülke genelindeki can kaybı da 737’ye yükseldi. Öte yandan son günlerde can kaybı yaşanmayan Yeni Güney Galler’de 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi COVID-19 nedeniyle hayatını kaybetmişti. Avustralya’da yeni vaka artışları yavaşladı Günlük COVID-19 sayısının 30 Temmuz’da 747’ye ulaştığı Avustralya’da alınan sıkı tedbirlerin ardından, gerilemeye başlayan yeni vaka sayıları bugün 89’a düştü. Virüsün en fazla etkili olduğu Victoria eyaletinde bugün 81, Yeni Güney Galler’de 8 kişiye daha COVID-19 teşhisi konulurken, ülkenin diğer eyalet ve bölgelerinde yeni vaka kaydedilmedi. Avustralya genelinde gerçekleşen 6 milyon 390 binden fazla testin sonucuna göre COVID-19 teşhisi konulan 26 bin 136 kişiden, 21 bin 907’si sağlığına kavuşurken, 2 bin 603 aktif vakadan 391 kişi çeşitli hastanelerde tedavi görüyor. Ulusal Kabine eyalet sınırlarının açılmasını konuşacak Avustralya Başbakanı Scott Morrison liderliğinde eyalet ve bölge başbakanlarının katılımıyla yapılmasın planlanan Ulusal Kabine toplantısında, COVID-19 nedeniyle giriş çıkışlara kapalı olan eyalet sınırlarının açılması konuşulacak. Telekonferans yöntemiyle yapılacak toplantıda, eyalet sınırlarının açılmasının yanı sıra, alınacak veya hafifletilecek tedbirler, işsizlik, resesyona giren ülke ekonomisi ve dünyaya sınırların açılmasının da gündeme gelmesi bekleniyor. Avustralya’da COVID-19 salgının başlaması sonrasında kapatılan eyalet sınırlarından, diğer eyaletlerde yaşayanların giriş çıkışlarına izin verilmiyor. Ayrıca Mart sonundan itibaren yurt dışından ülkeye geleceklere sınırlarını kapatan Avustralya, sadece kendi vatandaşlarının geri dönmesin izin veriyor. Yeni Zelanda’da 5 kişi daha virüse yakalandı Yeni Zelanda COVID-19 vakalarıyla ilgili güncellemede bulunan Genel Halk Sağlığı Direktörü Dr. Ashley Bloomfield, son 24 saatteki testlerde 5 kişiye daha virüs tanısı konulduğunu açıkladı. COVID-19 nedeniyle hastalanan 3 kişinin daha iyileşmesiyle ülkedeki aktif vaka sayısının 113’e düştüğünü belirten Dr. Ashley Bloomfield, aktif vakalardan 2’si yoğun bakımda olmak üzere 6 Yeni Zelandalının çeşitli hastanelerde tedavi gördüğünü kaydetti. Ülkede virüsün görüldüğü günden bu yana gerçekleştirilen 2 milyon 88 testte virüse yakalandığı belirlenen 1764 kişiden 1630’u iyileşirken, 22 Yeni Zelandalı hayatını kaybetmişti. Hindistan'da 1096, Brezilya'da 834, Meksika'da 513 kişi COVID-19'dan öldü Hindistan Sağlık Bakanlığından yapılan açıklamaya göre, ülkede 1096 kişinin daha yaşamını yitirmesiyle COVID-19'dan ölenlerin sayısı 68 bin 472'ye yükseldi. Hindistan'da son 24 saatte 83 bin 341 yeni COVID-19 vakası tespit edilirken, toplam vaka sayısı 3 milyon 936 bin 747'ye çıktı. Ülkede, şimdiye kadar virüse rastlanan 3 milyon 37 bin 151 kişi iyileşti. COVID-19 verilerinin derlendiği "Worldometer" internet sitesine göre, Hindistan, dünyada en fazla vaka görülen 3'üncü ülke konumunda bulunuyor. Brezilya'da COVID-19'dan ölenlerin sayısı 124 bin 614’e yükseldi Brezilya Sağlık Bakanlığının verilerine göre, 834 kişinin yaşamını yitirmesiyle ülkedeki virüs kaynaklı ölü sayısı 124 bin 614’e, vaka sayısı da 43 bin 773 artarak 4 milyon 41 bin 638’e yükseldi. Yaklaşık 46 milyon nüfuslu, ülkenin ticaret merkezi Sao Paulo eyaleti, 837 bin 978 vaka ve 30 bin 905 virüs kaynaklı ölümle ülkenin salgından en çok etkilenen bölgesi olarak öne çıkıyor. Virüsten iyileşenlerin sayısı ise 3 milyon 247 bin 610 olarak kayda geçti. Nüfusu 211 milyonu aşan Brezilya, Latin Amerika'da "salgının merkez üssü" olarak nitelendiriliyor. Meksika'da COVID-19'dan ölenlerin sayısı 66 bin 329'a yükseldi Meksika Sağlık Bakanlığının verilerine göre, ülkede son 24 saatte COVID-19 kaynaklı can kaybı 513 artarak 66 bin 329'a ulaştı. Meksika'da, COVID-19 vaka sayısı da 5 bin 937 artışla 616 bin 894'e çıktı. Ülkede, bugüne kadar COVID-19 tespit edilen 430 bin 287 kişi iyileşti. Meksika'da COVID-19 nedeniyle hayatını kaybedenlerin günlük sayısı ilk kez 27 Mayıs'ta 500'ü aşmıştı. Ülkede ilk vaka 28 Şubat'ta saptanmış, 19 Mart'ta da ilk kez 1 kişi virüs nedeniyle yaşamını yitirmişti. Güney Kore'de 198 yeni COVID-19 vakası tespit edildi Güney Kore Hastalık Kontrol ve Önleme Merkezinden (KCDC) yapılan açıklamaya göre, ülkede son 24 saatte 9'u yurt dışı irtibatlı 198 COVID-19 vakası tespit edildi. Toplam vaka sayısının 20 bin 842'ye yükseldiği Güney Kore'de, şimdiye kadar COVID-19 testi pozitif çıkan 15 bin 783 kişi iyileşti. Ülkede son 24 saatte virüs nedeniyle 2 kişinin yaşamını kaybetmesiyle, toplam can kaybı sayısı 331'e yükseldi. Yeni vakaların çoğu Gyeonggi eyaleti ve başkent Seul'de kaydedildi. Ülkede 14 Ağustos'tan bu yana vaka sayısı üç haneli rakamlarda seyrediyor. Sağlık Bakanlığı, dün virüsün yayılmasını yavaşlatmak için 6 Eylül'e kadar Seul'de restoranların 21.00-05.00 saatlerinde paket servis haricinde hizmet vermesini yasaklamıştı. Seul'de spor salonları ve kapalı spor tesisleri de geçici olarak kapatılırken, huzurevlerinde ziyaretçi kabulleri durdurulmuştu. Hükümet, ülkede vaka sayılarının yükselişe geçmesi nedeniyle salgınla mücadele önlemlerinin sıkılaştırılacağını açıklamış, yaklaşık 2 hafta sürecek sıkı önlemler çerçevesinde eğlence merkezleri, kütüphaneler, galeriler ve müzelerin kapanacağını, kapalı mekanlardaki toplu aktivitelerde bulunanların sayısının 50, dışarıdaki aktivitelerde ise 100’ü geçemeyeceğini duyurmuştu. Son Güncelleme: 4 Eylül 2020 Cuma 08:49
Filistin Devlet Başkanı Abbas: Sözde Yüzyılın Anlaşması'nın olduğu masaya oturmayacağım. Filistin Devlet Başkanı Abbas, ABD'nin "Yüzyılın Anlaşması" olarak adlandırdığı sözde Orta Doğu barış planının ortaya konulduğu bir müzakere masasına oturmayacağını belirterek, "İlhakı kabul eden vatan hainidir." dedi.. Filistin Devlet Başkanı Mahmud Abbas, Filistinli grupların liderlerinin, işgal altındaki Batı Şeria'da yer alan Ramallah ve Lübnan'ın başkenti Beyrut'tan katıldığı çevrim içi toplantıda konuştu. Kimsenin Filistinliler adına konuşmaya hakkı olmadığını, ulusal kararlarda sadece Filistinlilerin söz hakkı olduğunu vurgulayan Abbas, İsrail ile müzakerelerde ABD'yi tek arabulucu olarak kabul etmediklerini söyledi. Abbas, "Birleşmiş Milletler çatısı altında, Arap Barış Girişimi uyarınca (İsrail ile) ciddi müzakerelerin başlayacağı bir uluslararası barış konferansı düzenlemeye hazırız. Sözde Yüzyılın Anlaşması'nın olduğu masaya oturmayacağım. İlhakı kabul eden vatan hainidir." ifadelerini kullandı. Yıl başından bu yana bazı Arap ülkelerinin Filistin üzerinde baskılarını artırdığına, aynı ülkelerin mali yükümlülüklerini de yerine getirmediğine işaret eden Abbas, ABD'nin Arap ülkelerine "Filistin'e yardımları engellemek için" baskı uyguladığını belirtti. İsrail'in normalleşme anlaşmalarını "zehirli bir hançer" olarak kullandığını vurgulayan Abbas, bunu son olarak Birleşik Arap Emirlikleri (BAE) ile uyguladığını ifade etti. "Toprağımızı ve vatanımızı terk etmeyeceğiz" Filistin Devlet Başkanı, "Barışçıl halk direnişine öncülük edecek liderliğin zamanı gelmiştir. Burada kalacağız. Toprağımızı ve vatanımızı terk etmeyeceğiz. Anavatanımızdan sürüldüğümüz (1948 Nekbe) trajediyi tekrar etmeyeceğiz." dedi. Filistin'de ulusal birliğe ulaşmak için çalışma taahhüdünde bulunan Abbas, bölünmeyi sona erdirmek için Fetih ve Hamas hareketlerine de kapsamlı diyalog çağrısında bulundu. Abbas, ayrıca bakanlıklardan bir heyetin, yeni tip koronavirüs (Kovid-19) ile mücadeleye destek olmak için Gazze'ye 20 kamyon tıbbi malzeme götüreceğini sözlerine ekledi. Filistinli liderlerin toplantısına Beyrut'tan katılan Hamas Siyasi Büro Başkanı İsmail Heniyye de Filistin'in ulusal birliğe yeniden kavuşması ve yeni bir siyasi programın oluşturulması çağrısında bulunmuştu. Son Güncelleme: 4 Eylül 2020 Cuma 00:24
Beyaz Saray: Navalnıy'ın zehirlenmesinden derin rahatsızlık duyuyoruz. Beyaz Saray Sözcüsü McEnany, Almanya'nın Rus muhalif Navalnıy'ın zehirlendiğine ilişkin açıklamasından dolayı "derin rahatsızlık duyduklarını" belirterek, Rusya'dan yaptıklarının hesabının sorulması için uluslararası toplumla çalıştıklarını açıkladı.. McEnany, Beyaz Saray'da düzenlediği basın toplantısında, gündemi değerlendirdi ve gazetecilerin sorularını yanıtladı. Basın toplantısına Temsilciler Meclisi Başkanı Nancy Pelosi'nin, California'daki Covid-19 önlemleri nedeniyle kapalı olması gereken bir güzellik merkezine maskesiz bir şekilde girdiği görüntüleri paylaşarak başlayan McEnany, Pelosi'nin bu eylemine sert eleştiriler yöneltti. McEnany, Pelosi'nin Covid-19 konusunda Trump yöntemini eleştirdiğini anımsatarak, "Pelosi şu anda 'benim dediğimi yapın, yaptığımı yapmayın' demek istiyor." diye konuştu. Pelosi'nin söz konusu güzellik merkezinin sahibini de zor duruma düşürdüğünün altını çizen McEnany, "Pelosi, Amerikan halkından özür dilemelidir." dedi. Almanya Başbakanı Angela Merkel'in Rus muhalif Navalnıy'ın zehirlendiğine yönelik açıklamasına ilişkin, "Bu haberlerden dolayı derin rahatsızlık duyuyoruz. Navalnıy'ın zehirlenmesi kesinlikle kınanmalı." ifadesini kullandı. Rusya'nın geçmişte de kimyasal zehirler kullandığını belirten McEnany, "Rusya'nın müttefikleri ve uluslararası toplumla, Rusya'dan yaptıklarının hesabının sorulması için çalışıyoruz." dedi. McEnany, Rus halkının herhangi bir ceza korkusu olmadan fikirlerini özgürce ve barışçıl bir şekilde ifade etme hakkı olduğunun altını çizdi. "Obama-Biden yönetiminin aksine, planlarımızı önceden yapıyoruz" Trump'ın 3 Kasım seçimlerinden önce bir Covid-19 aşısının onaylanması için ABD Gıda ve İlaç İdaresi'ne (FDA) baskı yaptığı iddialarını da reddeden McEnany, "Kimse FDA'e hiçbir şey için baskı yapmıyor. Aşı çalışmaları güvenli ve etkili bir biçimde sürecek." diye konuştu. Beyaz Saray'ın eyaletlere ekim sonuna kadar Covid-19 aşısının dağıtımına ilişkin hazır olmaları talimatı vermesine ilişkin ise McEnany, "Biz Obama-Biden yönetiminin aksine, planlarımızı önceden yapıyoruz." yorumunda bulundu. McEnany, Beyaz Saray'ın Kovid-19 konusunda "sürü bağışıklığı" yöntemini kullanmayı düşündüğü iddialarını ise "Beyaz Saray'da böyle bir şey hiç gündeme gelmedi." sözleriyle yalanladı. Son Güncelleme: 3 Eylül 2020 Perşembe 23:10
Lübnan'da faciadan bir ay sonra bir arama köpeği enkaza tepki verdi. Lübnan'ın başkenti Beyrut'taki patlamanın üzerinden 1 ay geçmesine rağmen enkaz altında bir kişinin hala canlı olabileceği belirtildi.. Beyrut Valisi Mervan Abbud, Beyrut Limanı'nda 2 bin 750 ton amonyum nitrat maddesinin infilak etmesi sonucu en çok zarar gören Cimmeyze ve Mar Mihayil bölgelerinde arama kurtarma çalışmalarına başlayan Şili ekibine eşlik etti. Vali Abbud, burada basına yaptığı açıklamada, enkazların altında canlı veya cansız bedenlerin olduğunu tespit edecek imkanlara sahip olmadıkları için yurt dışından destek almaya devam ettiklerini söyledi. Şili'den yeni gelen ekibin yanında eğitimli köpek ve gelişmiş cihazlar olduğunu aktaran Abbud, eğitimli köpeğin Mar Mihayil bölgesindeki bir binanın enkazından koku aldığını belirtti. Bunun üzerine tarama cihazıyla devam eden çalışmalar sonucu enkaz altında bir veya iki ceset olduğu, hatta bunlardan birinin canlı olabileceği kanaatine varıldığını dile getiren Abbud, bölgede çok hassas şekilde başlatılan arama kurtarma çalışmaların sürdüğünü ifade etti. Lübnanlılar, patlamanın üzerinden 30 gün geçmesinin ardından enkaz altından bir kişinin canlı olarak çıkarılması umuduyla çalışmaları ilgiyle takip ediyor. Ölü sayısı 191'e yükseldi Bu arada Lübnan resmi haber ajansı NNA, Sağlık Bakanlığına dayandırdığı haberinde, Beyrut Limanı'nda meydana gelen büyük patlamada hayatını kaybedenlerin sayısının 191'e yükseldiğini bildirdi. Haberde, patlama kurbanlarının Lübnan'ın yanı sıra Suriye, Bangladeş, Filipin, Filistin, Fransa ve Mısır vatandaşlarından oluştuğu bilgisine yer verildi. Beyrut Limanı'nda 4 Ağustos'ta patlayıcı maddelerin bulunduğu 12 numaralı depoda önce yangın çıkmış ardından tüm kenti sarsan çok güçlü patlama meydana gelmişti. Cumhurbaşkanı Mişen Avn, patlamaya 6 yıldır limandaki bir depoda tutulan 2 bin 750 ton amonyum nitratın yol açtığını söylemişti. Son Güncelleme: 3 Eylül 2020 Perşembe 21:33
ABD'nin DSÖ'den ayrılacağı tarih belli oldu. ABD'nin Dünya Sağlık Örgütünden (DSÖ) resmi olarak 6 Temmuz 2021'de çekileceği açıklandı.. ABD'nin Birleşmiş Milletler (BM) Cenevre Ofisi Nezdindeki Daimi Temsilciliği yazılı açıklama yaptı. DSÖ'nün son yıllarda yeni tip koronavirüsün (Covid-19) yanı sıra diğer küresel sağlık krizlerine karşı önlem almada başarısız olduğu belirtilen açıklamada, "Ek olarak, DSÖ, Çin Komünist Partisi'nden bağımsız olduğunu göstermekle başlayarak, acil olarak ihtiyaç duyulan reformları hayata geçirmeyi reddetti." ifadesi kullanıldı. Açıklamada, ABD'nin, DSÖ'den 6 Temmuz 2021'de çekileceği ve ABD Başkanı Donald Trump'ın da söylediği gibi DSÖ yerine "daha güvenilir" ve "şeffaf" ortaklar aranacağı aktarıldı. Ayrıca, ABD kaynaklarının DSÖ yerine hangi kurum veya kuruluş aktarılacağının bugün açıklanacağı kaydedildi. Açıklamada, ABD'nin bu yıl DSÖ'ye ödemesi öngörülen parayı da ödemeyeceği belirtildi. ABD'nin, DSÖ'ye 2019 yılından 18 milyon dolar, 2020 yılından da 62 milyon dolar borcu bulunuyordu. BM Genel Sekreter Sözcüsü Stephane Dujarric, 8 Temmuz'da yaptığı açıklamada, DSÖ üyesi ABD'nin örgütten ayrılması için 1 yıl önceden bildirimde bulunması gerektiğini belirtmişti. Dujarric, ABD'nin aynı zamanda DSÖ'ye olan borçlarını ayrılmadan önce ödemesi ve finansal yükümlülüklerini yerine getirmesi gerektiğini vurgulamıştı. Trump'ın DSÖ'ye Covid-19 savaşı Trump, 14 Nisan'da DSÖ'yü Covid-19 salgınıyla mücadelede başarısızlıkla ve Çin'e yakın durmakla suçlamış, örgüte sağlanan finansal desteği askıya aldıklarını açıklamıştı. DSÖ Genel Direktörü Tedros Adhanom Ghebreyesus'a 18 Mayıs'ta bir mektup gönderen Trump, esaslı reformlar yapmaması halinde ABD'nin bu kuruluşa sağladığı fonları 30 gün sonra "kalıcı olarak" donduracağını belirtmişti. Ancak Trump daha bu süre dolmadan 29 Mayıs'ta, "Bugün Dünya Sağlık Örgütü ile ilişkimizi sonlandırıyoruz." açıklamasını yapmıştı. Trump'ın bu açıklamasına rağmen resmi çekilmeye yönelik henüz resmi bir adım atılmamıştı. Son Güncelleme: 3 Eylül 2020 Perşembe 20:55
ABD'deki eyalet yönetimlerine 'aşıya hazır olun' bildirisi. ABD Hastalık Kontrol ve Önleme Merkezinden (CDC), eyalet yönetimlerine 1 Kasım'dan itibaren yeni tip koronavirüs (Covid-19) aşısı dağıtımına hazır olmaları talimatı verdiği açıklandı.. ABD medyasında yer alan haberlere göre, söz konusu bilgilendirme CDC Direktörü Robert Redfield tarafından eyalet valilerine gönderilen mektupla yapıldı. Mektupta, eyaletlerden aşılar için "yakın gelecekte" yerel sağlık ocakları ve hastanelere dağıtılmak üzere CDC ile sözleşme yapan ilaç firması McKesson Corp.'tan izin başvuruları yapması istenirken, eyalet yönetimlerinden ilaç kurallarının hafifletilmesi de istendi. "CDC, dağıtım için başvuruların hızlandırılması konusunda acilen adım atmanızı talep ediyor ve gerekirse, bu aşıların 1 Kasım 2020'ye kadar tam olarak faaliyete geçmesini engelleyecek yönetmeliklerden feragat etmeyi değerlendirmenizi istiyor" ifadelerine yer verilen mektupta, ayrıca eyalet yönetimlerinden aşı için hangi gruplara öncelik vermeleri gerektiği, aşıyı uygulayacak sağlayıcıları belirlemeleri ve diğer adımlar konusunda çalışma başlatmaları istendi. Bununla birlikte, mektupta aşıların ne zaman mevcut olacağına dair olası zaman çizelgelerinin de paylaşıldığı, mevcut durumda aşının 1 Kasım'da hazır olacağı ancak tam kapasite üretime 2021 yılında geçileceği ifade edildi. Öte yandan bazı sağlık uzmanları, aşı konusunda belirtilen tarihin beklenenden erken olduğunu savunurken, zaman çizelgelerinin bilimden daha ziyade yaklaşan başkanlık seçimleri öncesi siyasi kaygılarla atılan bir adım olduğu yorumunun yapılması dikkati çekti. Covid-19 salgınının merkezi ve en çok can kaybının yaşandığı durumundaki ABD'de, virüs nedeniyle hayatını kaybedenlerin sayısı son 24 saatte 1053 artarak 190 bin 14'e çıktı. Son Güncelleme: 3 Eylül 2020 Perşembe 18:56
Trump'tan seçmenlere çağrı: Oylarınızın sayıldığından emin olun. ABD Başkanı Donald Trump, seçmenlere posta yoluyla kullandıkları oyların sayıldığından emin olmak için yapmaları gerekenler hakkında tavsiyelerde bulundu.. Trump, resmi Twitter hesabı üzerinden yaptığı açıklamada uzaktan oy kullanacak seçmenlere çağrıda bulundu. 3 Kasım'daki seçimler için, seçmenlere talep etsinler ya da etmesinler çok sayıda oy pusulası gönderildiğini vurgulayan Trump, "Oyunuzun sayıldığından emin olmak için, adresinize gelen oy pusulasını mümkün olan en kısa sürede imzalayıp gönderin. Seçim günü ya da erken oylama günü, seçim merkezinize gidip postayla gönderdiğiniz oyun sayılıp sayılmadığını kontrol edin. Eğer merkezde tekrar oy kullanamıyorsunuz, bu postayla oy sisteminin düzgün çalıştığı anlamına gelir." ifadelerini kullandı. New York Valisi'nden Trump'a: Yardımları keserse kente orduyla gelmesi gerekir Trump, uzaktan oy kullandıkları halde seçim merkezlerinde oylarının sayılmadığını fark eden kişilerin birebir oy kullanma hakkı olduğunu vurgulayarak, "Postayla gönderdiğiniz pusula, siz oy kullandıktan sonra giderse ki bu olmamalı, bu pusula kullanılmayacaktır." değerlendirmesinde bulundu. Tüm bu süreçlerden sonra vatandaşların oylarının sayılacağının garantide olduğunun altını çizen Trump, mesajına "Tanrı Amerika'yı kutsasın." sözleriyle son verdi. ABD'de Kovid-19 salgını nedeniyle posta yoluyla oy kullanma sisteminin seçimde şaibeye yol açıp açmayacağı tartışmaları uzun süredir devam ediyor. Son Güncelleme: 3 Eylül 2020 Perşembe 18:43
Osmanlı'nın Filistin'de kurduğu ilk karantina merkezi halen sağlık hizmeti veriyor. Osmanlı döneminde Batı Şeria'daki El-Halil kentinde kurulan "Tahaffuzhane" adı verilen karantina merkezi halen poliklinik olarak hizmet vermeye devam ediyor.. Osmanlı döneminde Batı Şeria'daki El-Halil kentinde kurulan "Tahaffuzhane" adı verilen karantina merkezi halen poliklinik olarak hizmet vermeye devam ediyor. Osmanlı'nın Filistin'de kurduğu ilk karantina merkezi halen sağlık hizmeti veriyor Osmanlı'nın Filistin'de kurduğu ilk karantina merkezi halen sağlık hizmeti veriyor İkinci Mahmud'un oğlu olan Sultan Abdülmecid döneminde 1848'de inşa edilen etrafı taş duvarlarla çevrili kaleye benzeyen tarihi binanın içi ise özenle hazırlanmış hasta ve nekahet dönemi odaları olarak bulunuyor. Ayrıca bu iki bölüm arasında bahçe yer alıyor. Filistin Turizm ve Tarihi Eserler Bakanlığı yetkilisi Dr. Talib Cibran, karantina binasının, Osmanlı döneminde önemli bir yapı olduğunu düşündüren şekilde inşa edildiğini belirtti. Cibran, kare olan binanın içerisinde avlu ve faklı kullanımlar için odalar bulunduğunu ifade etti. El-Halil Üniversitesi Tarih Fakültesi öğretim üyesi Prof. Dr. Şevket Hıcce, yapının ana kapısı üzerinde binanın Sultan Abdülmecid dönemi 1848'de inşa edildiğine dair bir kitabe bulunduğunu aktardı. Binanın iç ve dış özellikleriyle mükemmel bir Osmanlı yapısı olduğunu vurgulayan Hıcce, "Avrupa'da ve Arap topraklarında salgın hastalıklarla mücedele için bu gibi tesisler inşa ediliyordu. Ancak El-Halil'deki bu yapının Şam'da 1834'te inşa edilen binanın ardından Arap dünyasında benzer türdeki ikinci tesis olduğu düşünülüyor." diye konuştu. "Tahaffuzhane" Yapının başlangıçta karantina merkezi anlamına gelen "Tahaffuzhane" olarak adlandırıldığını, başka bölgelerde ise hükümet binası manasında "Es-Saraya" olarak bilindiğini ifade eden Hıcce, kale şeklinde inşa edilen tarihi binanın kubbe ve kemerlerinin binayı farklı kıldığını söyledi. Hıcce, "Yapı geçmişte karantina merkezi ve hükümet binası olarak kullanıldı. Yaklaşık yüz yıl önce İngiliz mandası döneminde sağlık merkezine dönüştürülen bina, günümüzde de sağlık hizmeti vermeye devam etmekte." ifadesini kullandı. Bina bulaşıcı hastalıkların yayılmasını engellemek için kullanılıyordu Poliklinik Müdürü Dr. Mahmud Beşir Duveyk, yapıldığı dönemde binanın El-Halil'e gelenlerin muhtemel bulaşıcı hastalık taşıyıp taşımadıklarının tespiti için kullanıldığını belirtti. O dönemde sağlık sorunu olmayanlar merkezden ayrılırken, hastalık belirtisi gösterenlerin binanın güney kısmındaki özel odalarda karantina altına alındığını kaydeden Duveyk, "Bina bahçe aracılığıyla iki kısma ayrılıyor. Güney kısmında karantina odaları bulunuyor ve bu odalar şu anda tamamen kapalı, içerisinde ne olduğu bilinmiyor. Kuzey kısmındaki odalar ise sağlığına kavuşanların nekahet dönemlerini geçirmeleri için kullanılıyordu." dedi. "Yapı tarihi değerini ve güzelliğini halen muhafaza ediyor." Vefat edenlerin gömülmesi için kale dışında büyük bir mezarlığın bulunduğunu aktaran Duveyk, "Bina şu anda Filistin Sağlık Bakanlığı'na bağlı bir poliklinik olarak kullanılıyor. Yapı tarihi değerini ve güzelliğini halen muhafaza ediyor." şeklinde konuştu. Son Güncelleme: 3 Eylül 2020 Perşembe 17:57
Suudi Arabistan'da 26 kişi daha koronavirüsten öldü. Suudi Arabistan'da yeni tip koronavirüs (COVID-19) nedeniyle hayatını kaybedenlerin sayısı 1 günde 26 artarak 3 bin 982'ye yükseldi.. Suudi Arabistan Sağlık Bakanlığından yapılan yazılı açıklamada, ülkede son 24 saatte 26 kişinin yaşamını yitirdiği ve 833 yeni vaka tespit edildiği belirtildi. Açıklamada, son verilerle ülkedeki toplam can kaybının 3 bin 982'ye, vaka sayısının da 318 bin 319'a çıktığı ifade edildi. Bakanlık, tedavileri tamamlanıp iyileşenlerin sayısının ise 293 bin 964'e ulaştığını açıkladı. Son Güncelleme: 3 Eylül 2020 Perşembe 17:40
Facebook ABD başkanlık seçimlerine 7 gün kala siyasi reklamlara izin vermeyecek. Sosyal medya devlerinden Facebook, 3 Kasım'daki ABD başkanlık seçimlerine bir hafta kala siyasi reklamları donduracağını açıkladı.. Facebook CEO'su Mark Zuckerberg, seçimlere müdahale önlemleri kapsamında aldıkları kararı sosyal medya hesabından duyurdu. Ülkenin böylesine bölündüğü ve seçim sonuçlarının günler hatta haftalar sonra sonuçlanabileceği bir ortamda sivil itaatsizlik riskinin artmasından endişe duyduğunu belirten Zuckerberg, ''Bu seçim her zamanki gibi bir seçim olmayacak ve bu yüzden herkesin demokrasimizi koruma sorumluluğu var.'' ifadesini kullandı. Seçimlere 7 gün kala adayların yeni iddialara yanıt verecek yeteri kadar zamanları olmaması ihtimaline karşı Facebook'ta siyasi reklamlara izin verilmeyeceğini vurgulayan Zuckerberg, seçim sonuçları açıklanmadan önce zafer ilan eden adayların paylaşımlarına ise uyarı etiketi ekleyeceklerini kaydetti. Zuckerberg, ayrıca oy kullanmaya gidenlerin yeni tip koronavirüs (COVID-19) kapacağını iddia eden paylaşımların Facebook'tan kaldırılacağını ifade etti. Son Güncelleme: 3 Eylül 2020 Perşembe 17:03
Yunanistan’ın Meis Adası’ndaki Anadolu Ajansı ekibine tehdit. Yunanistan’ın Meis Adası’na haber çalışmaları için giden Anadolu Ajansı (AA) Atina ekibi, Türkiye düşmanı ırkçı bir Yunan internet sitesi tarafından ajanlıkla suçlanıp tehdit edildi.. Türkiye düşmanı ırkçı bir Yunan haber sitesi, Meis adasına haber yapmak için giden Anadolu Ajansı ekibini ajanlıkla suçlayarak tehdit etti. Provokatif habere imza atan site yalnızca Yunan makamlarında bulunması gereken pasaportun fotoğrafına yer verdi. Söz konusu haber Anadolu Ajansı Atina Temsilcisi Tevfik Durul ve fotomuhabiri Ayhan Mehmet'in adaya varışından kısa bir süre sonra yayınlandı. Haberde "Neden Türk vatandaşı MİT ajanlarının Meis’e gitmelerine izin veriyoruz? Neden adaya ayak basmalarına izin verdik." ifadeleri dikkat çekti. Fahrettin Altun'dan sert tepki Anadolu Ajansı ekibinin hedef gösterilmesine İletişim Başkanı Fahrettin Altun sert tepki gösterdi. Altun, sosyal medya hesabından yaptığı açıklamada Yunanistan'ın mafya devleti gibi davrandığına vurgu yaptı. Basın özgürlüğü ders vermeye kalktıkları Türkiye'de Yunan gazetecilerin özgürce çalıştığını hatırlattı. Atina yönetimini uyaran Altun "Gazeteci arkadaşlarımızın saçının teline zarar gelirse bunun bedelini ödersiniz" ifadelerini kullandı. İletişim Başkanı Altun: Yunanistan mafya devleti gibi davranıyor Skandal habere bir tepki de Anadolu Ajansı Genel Müdürü Şenol Kazancı'dan geldi. Kazancı, küresel bir haber ajansı olan AA’nın muhabirlerinin dünyanın her köşesinde olduğu gibi Meis Adası’nda da gündemi ve sıcak gelişmeleri yakından takip ettiğini belirtti. Kazancı,, gazetecilerin kimlik ve pasaport bilgilerinin nasıl sızdırıldığı konusunda Atina yönetiminden bir açıklama ve özür beklediklerini kaydetti. Son Güncelleme: 3 Eylül 2020 Perşembe 10:00
Brezilya, Hindistan ve Meksika'da COVID-19 kaynaklı can kayıpları arttı. Yeni tip koronavirüs (COVID-19) salgınında son 24 saatte Brezilya'da 1184, Hindistan'da 1043, Meksika'da 575 kişi hayatını kaybetti.. COVID-19 salgınından en çok etkilenen ikinci ülke Brezilya'da, virüs nedeniyle son 24 saatte 1184 kişi hayatını yaşamını yitirdi. Brezilya Sağlık Bakanlığının verilerine göre, 1184 kişinin vefat etmesiyle ülkedeki virüs kaynaklı ölü sayısı 123 bin 780’ne, vaka sayısı da 46 bin 934 artarak 3 milyon 997 bin 865’e yükseldi. Yaklaşık 46 milyon nüfuslu, ülkenin ticaret merkezi Sao Paulo eyaleti, 826 bin 331 vaka ve 30 bin 673 virüs kaynaklı ölümle ülkenin salgından en çok etkilenen bölgesi olarak öne çıkıyor. Virüsten iyileşenlerin sayısı ise 3 milyon 210 bin 405 olarak kayda geçti. Nüfusu 211 milyonu aşan Brezilya, Latin Amerika'da "salgının merkez üssü" olarak nitelendiriliyor. Hindistan'da COVID-19'dan ölenlerin sayısı 67 bin 376 çıktı Hindistan Sağlık Bakanlığından yapılan açıklamaya göre, ülkede 1043 kişinin daha yaşamını yitirmesiyle COVID-19'dan ölenlerin sayısı 67 bin 376'ya yükseldi. Hindistan'da son 24 saatte 83 bin 883 yeni COVID-19 vakası tespit edildi, toplam vaka sayısı 3 milyon 853 bin 406'ya çıktı. Ülkede, şimdiye kadar virüse rastlanan 2 milyon 970 bin 492 kişi iyileşti. COVID-19 verilerinin derlendiği "Worldometer" internet sitesine göre, Hindistan, dünyada en fazla vaka görülen 3'üncü ülke konumunda bulunuyor. Meksika'da COVID-19'dan ölenlerin sayısı 65 bin 241'e yükseldi Meksika Sağlık Bakanlığının verilerine göre, ülkede son 24 saatte COVID-19 kaynaklı can kaybı 575 artarak 65 bin 816'ya ulaştı. Meksika'da, COVID-19 vaka sayısı da 4 bin 921 artışla 610 bin 957'ye çıktı. Ülkede, bugüne kadar COVID-19 tespit edilen 424 bin 990 kişi iyileşti. Meksika'da COVID-19 nedeniyle hayatını kaybedenlerin günlük sayısı ilk kez 27 Mayıs'ta 500'ü aşmıştı. Ülkede ilk vaka 28 Şubat'ta saptanmış, 19 Mart'ta da ilk kez 1 kişi virüs nedeniyle yaşamını yitirmişti. Son Güncelleme: 3 Eylül 2020 Perşembe 08:39
Afrika'da COVID-19 vaka sayısı 1 milyon 273 bini aştı. Afrika kıtasında, yeni tip koronavirüs (COVID-19) tespit edilenlerin sayısı 1 milyon 273 bin 213'e yükseldi.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 8 bin 796 artarak 1 milyon 273 bin 213 oldu. Salgın nedeniyle ölenlerin sayısı ise 266 artışla 30 bin 370'e ulaştı. Bugüne kadar COVID-19 kaynaklı en fazla can kaybı 14 bin 389 ölümle Güney Afrika, 5 bin 461 ölümle Mısır, 1523 ölümle Cezayir'de görüldü. Morityus'ta aktif COVID-19 vakası kalmazken, Seyşeller ve Eritre'de de şu ana kadar ölüm rapor edilmedi. Güney Afrika Cumhuriyeti'nde koronavirüs vaka sayısı 630 bini geçti Güney Afrika'da vaka sayısı 630 bin 595, bu ülkeyi 99 bin 280 vaka ile Mısır ve 65 bin 453 vaka ile Fas izledi. Afrika'da, virüse yakalanan 1 milyon 11 bin 64 kişi ise iyileşti. Son Güncelleme: 3 Eylül 2020 Perşembe 08:10
Avustralya'da COVID-19 sebebiyle ölenlerin sayısı 678'e çıktı. Yeni tip koronavirüsten (COVID-19) can kaybının sürdüğü Avustralya’nın Victoria eyaletinde, 15 kişinin daha virüsten ölmesiyle ülkedeki toplam can kaybı 678’e yükseldi.. Avustralya’da COVID-19’dan en fazla can kaybı ve vaka sayısını kaydedildiği Victoria eyaletinde son 24 saatte 113, Yeni Güney Galler’de 12 (NSW), Queensland’da 2 kişiye daha virüs teşhisi konulmasıyla, ülke genelindeki toplam vaka sayısı 26 bin 66’ya çıktı. Öte yandan son haftalarda Avustralya’nın diğer eyaletlerinde COVID-19 nedeniyle can kaybı yaşanmazken, ölümlerin devam ettiği Victoria’da 15 kişinin daha hayatını kaybetmesiyle eyaletteki can kaybı 591’e, Avustralya genelinde virüsten ölenlerin sayısı da 678’e yükseldi. NSW eyaletinde 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi COVID-19 nedeniyle hayatını kaybetmişti. Virüse yakalanan 21 bin 684 Avustralyalı sağlığına kavuşurken, yaklaşık 2 bin 827 aktif vakadan 23’ü yoğun bakımda olmak üzere 432 kişi çeşitli hastanelerde tedavi görüyor. Avustralya Futbolu finali ilk kez Melbourne dışında oynanacak Avustralya Futbol Ligi (AFL) kurulduğundan bu yana her yıl Melbourne’da oynanan final maçının COVID-19 salgını nedeniyle ilk kez Queensland eyaletinin başkenti Brisbane’deki Gabba Stadı'nda oynanacağı açıklandı. Gece yapılacak maçın 30 bin seyirci önünde oynanacağını açıklayan AFL Başkanı Gillon McLachlan, "Büyük finali koronavirüs salgını nedeniyle bu yıl evi olan MCG'den (Melbourne’da her zaman finalin oynandığı stadyum) ayırmak zorunda kaldık" ifadelerini kullandı. Avustralya’ya özgü 2 takım halinde 18’er futbolcuyla oynanan ve ülkede ‘‘footy’’ olarak anılan Avustralya Futbolu, genellikle kriket maçlarının da yapıldığı oval stadyumlarda yapılıyor. İlk kez 1858 yılında Melbourne’da oynanan ve şu an 18 takımın bulunduğu Avustralya Futbolu Ligi’ndeki maçlar, 20’şer dakikalık 4 çeyrek halinde oynanıyor. El ve ayaklar kullanılarak oynanan ve ilk 8 takımın Play-Off usulü oynadıkları maçlarla tamamlanan ligin finali, her zaman Melbourne’daki Melbourne Kriket Sahası’nda (MCG) oynanıyordu. Avustralya ekonomisi resesyona girdi COVID-19’un etkisindeki Avustralya ekonomisinde görülen yüzde 7 daralmanın ardından ülke ekonomisinin resmen durgunluğa girdiği açıklandı. Avustralya İstatistik Kurumu'nun Haziran çeyreğinde ekonomi yüzde yedi küçüldüğünü açıklaması sonrasında, ülke ekonomisinin 1991’den beri ilk defa resesyona girdiği duyuruldu. Analistlerin haziran çeyreğinde %5,2 düşüş beklediği Avustralya ekonomisi ilk çeyrekte de yüzde 0,3 küçülmüştü. COVID-19 tedbirleri kapsamında kapatılan iş yerleri yüzünden işsizlik oranının 5,2’den 7,5’e çıktığı ülkede, yıl sonundaki işsizlik onaranın da yüzde 10’u geçmesi bekleniyor. Öte yandan anamuhalefetteki İşçi Partisi sözcüsü Jim Chalmers, federal hükümeti, COVID-19 salgın nedeniyle zorlanan halka yeterince yardım etmemekle suçladı. Yeni Zelanda’da 2 yeni vaka kaydedildi Yeni Zelanda COVID-19 vakalarıyla ilgili güncellemede bulunan Sağlık Bakanı Chris Hipkins, son 24 saatteki testlerde 2 kişiye daha virüs tanısı konulduğunu açıkladı. COVID-19 nedeniyle hastalanan 15 kişinin daha iyileşmesiyle ülkedeki aktif vaka sayısının 115’e düştüğünü aktaran Bakan Hipkins, aktif vakalardan 2’si yoğun bakımda olmak üzere 7 Yeni Zelandalının çeşitli hastanelerde tedavi gördüğünü söyledi. Ülkede virüsün görüldüğü günden bu yana gerçekleştirilen 880 bin 81 testte virüse yakalandığı belirlenen 1759 kişiden 1622’si iyileşirken, 22 Yeni Zelandalı hayatını kaybetmişti. Son Güncelleme: 3 Eylül 2020 Perşembe 07:07
Almanya riskli bölgelere Kanarya Adaları'nı da ekledi. Almanya, İspanya'ya bağlı özerk bölge olan Kanarya Adaları'nı yeni tip koronavirüs (Kovid-19) konusunda riskli bölgeler listesine dahil edildi.. Almanya'da bulaşıcı hastalıklar alanında çalışmalar yürüten ve hükümeti bilgilendiren Robert Koch Enstitüsü (RKI), riskli bölgeler listesini güncelledi. Listeye COVID-19 vakalarının arttığı Kanarya Adaları'nın yanı sıra Hırvatistan'ın Zadar bölgesi de dahil edildi. Kanarya Adaları'nın listeye dahil edilmesiyle Almanların turizm konusunda en fazla tercih ettikleri ülkeler arasında yer alan İspanya'nın tüm bölgeleri riskli ilan edilmiş oldu. Belçika'nın Anvers kenti ile Romanya'nın Neamt ve Gorj bölgeleri ise listeden çıkarıldı. 130 ülke riskli bölge kategorisinde Listede ABD, Rusya, Mısır, İsrail ve Türkiye dahil 130 ülke riskli bölge kategorisinde bulunuyor. Avrupa Birliği (AB) ülkelerinden Fransa, Bulgaristan ve Romanya'daki bazı bölgelerin yanı sıra Belçika'nın Brüksel kenti ve İspanya'nın geneli, riskli bölgeler arasında yer alıyor. Riskli bölgelerden Almanya'ya dönenlerin, negatif COVID-19 testi sunamadıkları takdirde 14 gün karantinaya girmeleri gerekiyor. RKI, riski bölgeler listesini Almanya Sağlık Bakanlığı, Dışişleri Bakanlığı ve İçişleri Bakanlığı ile değerlendirme ve istişare yaptıktan sonra değişik aralıklarla güncelliyor. Son Güncelleme: 3 Eylül 2020 Perşembe 06:24
Güney Afrika Cumhuriyeti'nde koronavirüs vaka sayısı 630 bini geçti. Güney Afrika Cumhuriyeti'nde son 24 saatte 2 bin 336 kişide yeni tip koronavirüs (COVID-19) tespit edildi, vaka sayısı 630 bin 595'e yükseldi.. Güney Afrika Cumhuriyeti Sağlık Bakanlığının verilerine göre, ülkede COVID-19 nedeniyle 126 kişi daha hayatını kaybetti. Ölenlerin sayısının 14 bin 381'e çıktığı ülkede COVID-19 vaka sayısı 630 bin 595'e ulaştı. Bugüne kadar 3 milyon 726 bin 721 test yapıldı. COVID-19 vakalarından 553 bin 456'sı ise iyileşti. En fazla vaka Gauteng bölgesinde, en az vaka ve ölüm ise Northern Cape bölgesinde kaydedildi. Güney Afrika Cumhuriyeti, Afrika'da COVID-19'un en fazla görüldüğü ülke olmayı sürdürüyor. Son Güncelleme: 3 Eylül 2020 Perşembe 05:50
Gazze'de sokağa çıkma yasağı yine uzatıldı. Abluka altındaki Gazze Şeridi'nde yeni koronavirüs (COVID-19) nedeniyle uygulanan sokağa çıkma yasağı beşinci kez yenilendi.. Hamas'ın yönetimindeki İçişleri Bakanlığı Sözcüsü İyad el-Bezm, düzenlediği basın toplantısında, sokağa çıkma yasağının iki gün uzatıldığını duyurdu. Bezm, COVID-19'la mücadele kapsamında Gazze'nin orta kesimlerindeki kentler, Rafah ve Han Yunus kentlerinde sokağa çıkma yasağının 48 saat uzatıldığını söyledi. Kentin kuzeyindeki bölgelerin birbirinden ayrılması için uygulamaların sürdürüleceğini aktaran Bezm, bu kentlerde sıkı tedbirler alınacağını vurguladı. Beşinci kez yenilenen sokağa çıkma yasağı kararı 24 Ağustos'ta alınmıştı. Son Güncelleme: 3 Eylül 2020 Perşembe 05:32
New York'ta silahlı şiddet olayları katlanarak artıyor. ABD'nin New York kentinde silahlı şiddet, ağustosta geçen yılın aynı dönemine göre iki kattan fazla attı.. New York Polis Departmanı'ndan yapılan açıklamaya göre, kentte geçen sene ağustos ayında 91 silahlı şiddet olayı yaşanırken, bu yılın aynı ayında 242 silahlı şiddet olayı kayıtlara geçti. Mayıstan bu yana 791 silahlı şiddet olayının yaşandığı kentte, cinayetlerde de yüzde 50 artış meydana geldi. New York Belediye Başkanı Bill de Blasio, yaptığı açıklamada, şiddet olaylarının artmasında yeni tip koronavirüs (COVID-19) salgının da etkili olduğunu söyledi. Pandemi, polis şiddeti ve ırkçılık karşıtı protestoların ülke gündemini meşgul ettiği birçok ABD kentinde silahlı şiddet olayları artmaya devam ediyor. Son Güncelleme: 3 Eylül 2020 Perşembe 02:36
Irak Başbakanı Kazımi, Macron'la "nükleer santral" projesini görüştü. Irak Başbakanı Mustafa el-Kazımi, Fransa Cumhurbaşkanı Emmanuel Macron ile ülkesinin elektrik sıkıntısını ortadan kaldıracak nükleer santral projesini ele aldıklarını söyledi.. Kazımi, resmi temaslarda bulunmak üzere Irak'a gelen Macron ile basına kapalı görüşme yaptı. Görüşmenin ardından düzenlenen ortak basın toplantısında, ikili ilişkilerin geliştirilmesini öngören birçok konuyu masaya yatırdıklarını söyleyen Kazımi, "İki ülkenin geliştireceği birçok alan mevcut. Fransa ile güvenlik ve askeri alanlarda ilişkilerimizi güçlendirmek istiyoruz." dedi. Fransa'nın terör örgütü DEAŞ'tan geri alınan bölgelerdeki yeniden imarda önemli rol üstlenebileceğini savunan Kazımi, Macron ile ülkenin elektrik sıkıntısının giderilmesi için Uluslararası Atom Enerjisi Ajansı denetiminde bir nükleer tesis projesini görüştüklerini ifade etti. Kazımi, Macron ile Irak'a yönelik dış müdahaleleri de ele aldıklarını belirterek, Irak'ın egemenliğinin kırmızı çizgileri olduğunu aktardı. Macron'dan Bağdat Metrosu projesi Fransa Cumhurbaşkanı Macron da Irak ve Fransa arasında 2019'da Paris'te imzalanan anlaşmaya değinerek, her iki tarafın da bu anlaşma temelinde güvenlik ve askeri alanlardaki iş birliğini güçlendirmek istediğini söyledi. Her şeyden önce ekonomik alanda Irak'a gerekli olan tüm destekleri sunmak istediklerini belirten Macron, şöyle devam etti: "Irak'ta önemli olan projeleri hayata geçirmemiz gerekiyor. Özellikle Bağdat Metrosu ve Başbakan ile konuştuğumuz enerji projesi başta geliyor. Fransa, sizin enerji temin etmeniz konusunda çok ciddidir." Macron, Irak'a eğitim, sağlık, bilim gibi konularda da destek vermek istedikleri ni sözlerine ekledi. Fransa Cumhurbaşkanı, Bağdat'taki temasları kapsamında Irak Kürt Bölgesel Yönetimi (IKBY) Başkanı Neçirvan Barzani ile de görüşecek. Son Güncelleme: 2 Eylül 2020 Çarşamba 17:42
İsmail Heniyye Filistinli mültecilerle buluşmak üzere Lübnan'da. Hamas Siyasi Büro Başkanı Heniyye, Lübnan'la dayanışma ve ülkedeki Filistinli mültecilerle buluşmak üzere Beyrut'a geldi.. Hamas Siyasi Büro Başkanı İsmail Heniyye, Lübnan'la dayanışma ve ülkedeki Filistinli mültecilerle buluşmak üzere Beyrut'a geldi. Heniyye'ye eşlik eden Hamas'ın Filistin diasporasından sorumlu yurt dışındaki yöneticisi Mahir, Heniyye'nin zor bir dönemden geçen Lübnan'la dayanışma ve Filistinli mülteciler ile bir araya gelmek için Beyrut'ta bulunduğunu söyledi. Heniyye'nin, yeni tip koronavirüs salgını dolayısıyla sekteye uğrayan Arap ve İslam ülkelerine yönelik turu kapsamında Lübnan Cumhurbaşkanlığı, Meclis Başkanlığı ve siyasi makamlarla temaslarda bulunacağını aktaran Salah, Lübnanlı yetkililerle yapılacak görüşmelerde ülkedeki Filistinli mültecilerin hak ve çıkarlarının ele alınacağını belirtti. Salah, Lübnan'daki mülteci kamplarında Filistin davası için büyük fedakarlıklarda bulunan mülteciler ilede görüşmeler olacağını kaydetti. İsmail Heniyye'nin, 27 yıl aradan sonra ziyaret ettiği Lübnan'da yaklaşık bir hafta temaslarda bulunması bekleniyor. Lübnan'daki Filistinlilerin sayısı ve hayat koşulları Filistinliler, Lübnan'ın farklı bölgelerinde yer alan El-Biddavi, Burc el-Baracne, Sabra ve Şatilla, Ayn el-Hilve, Nehru'l-Barid, Raşidiyye, Burc eş-Şemali, El-Bas, Vifel, Miye Miye, Dbaye ve Mar İlyas kamplarında çok zor şartlar altında hayatlarını sürdürüyor. Birleşmiş Milletler'in (BM) verilerine göre, Lübnan'da 483 binden fazla Filistinli mülteci yaşıyor ancak kayıtlı olmayanlarla birlikte bu rakamın 600 bine kadar çıktığı söyleniyor. Lübnan nüfusunun yaklaşık yüzde 10'unu oluşturan bu mültecilerin yarıdan fazlası (yüzde 62), altyapı ve sosyal imkanların çok kısıtlı olduğu 12 mülteci kampında yaşarken geri kalanlar ise kamp çevresinde ve ülkenin farklı bölgelerinde ikamet ediyor. Mültecilerin statüsüne ilişkin 1951 Sözleşmesi ve 1967 Protokolü'ne taraf olmadığı için mültecilerin haklarının korunması konusunda sorumluluk kabul etmeyen Lübnan, İsrail'den sonra Filistinli mültecilerin en fazla hak ihlaline maruz kaldığı ülke konumunda. Nüfusunun yarısı 25 yaşın altında olan bu kampların iç güvenliği, farklı Filistinli gruplar tarafından sağlanıyor. Bazı kamplarda bu gruplar tarafından oluşturulan ortak güvenlik birimleri bulunuyor. Yabancılar için girişlerin izne tabi tutulduğu kampların giriş ve çevresinde Lübnan ordusu görev yapıyor. Altyapısı olmayan kamplarda, en büyük sorunların başında su ve elektrik sıkıntısı geliyor. Nüfus artışının hızla devam etmesi de eğitim ve sağlık imkanlarının her geçen gün daha da yetersiz kalmasına neden oluyor. Son Güncelleme: 2 Eylül 2020 Çarşamba 15:33
Bulgaristan uçuş yasağından Türkiye'yi muaf tuttu. Bulgaristan, Türkiye'yi giriş yasağından muaf ülkeler listesine dahil etti. Türk vatandaşları artık PCR testi ibraz etmeden veya karantinaya tabi tutulmadan Bulgaristan'a girebilecek.. Açıklama Sivil Havacılık Genel Müdürlüğü'nden yapıldı. Bulgaristan Sağlık Bakanlığı'nın 31 Ağustos'ta yayımladığı genelge ile Türkiye'yi Bulgaristan'a giriş yasağından muaf ülkeler listesine dahil ettiği duyuruldu. Açıklamada ayrıca Türk vatandaşlarının artık PCR testi ibraz etmeden veya karantinaya tabi tutulmadan Bulgaristan'a girebileceği de belirtildi. Bulgaristan Sağlık Bakanlığı'nın 31 Ağustos 2020 tarihli Genelgesiyle; ülkemiz Bulgaristan'a giriş yasağından muaf ülkeler listesine dahil edilmiştir. Vatandaşlarımız artık PCR testi ibraz etmeden veya karantinaya tabi tutulmadan Bulgaristan'a girebileceklerdir. — Sivil Havacılık GM (@SHGM) September 2, 2020 Son Güncelleme: 2 Eylül 2020 Çarşamba 14:23
Japonya'da Kabine Baş Sekreteri Suga başbakanlığa adaylığını açıkladı. Japonya’da görevinden istifa eden Şinzo Abe'nin yerine başbakanlık koltuğu için Kabine Baş Sekreteri Suga Yoşihide adaylığını açıkladı.. Suga, düzenlediği basın toplantısında, iktidardaki Liberal Demokrat Partinin liderliğine ve Japonya başbakanlığa resmen aday olduğunu duyurdu. Liberal "Abenomics" ekonomi politikalarını sürdüreceğini kaydeden Suga, Kuzey Kore ile mevcut "alıkonulanlar sorununun" çözülmesi için tüm çabasını göstereceğini belirtti. Abe'nin sağ kolu olarak tanınan 71 yaşındaki Suga, Aralık 2012’den bu yana Başbakanlık Ofisinin (Kantei) başında Kabine Baş Sekreterliği görevini sürdürüyor. Parti içinde herhangi bir fraksiyonun içinde olmayan ve her grubun destekleyebileceği bir siyasi geçmişe sahip olan Suga'nın yarışın "en güçlü adayı" olacağı belirtiliyor. LDP’de 98 milletvekilinden oluşan eski Genel Sekreter Hosoda Hiroyuki grubu ile 54 milletvekilinden oluşan Maliye Bakanı Aso grubu, yarışta Suga’yı desteklemeye karar verdi. Öte yandan Kyodo ajansına göre, LDP Genel Sekreteri Nikai Toşihiro'nun liderliğini yürüttüğü 47 milletvekilinin yer aldığı fraksiyon da Suga’yı destekleyecek. Suga'nın, eski bakanlardan Takeshita Wataru'nun 54 milletvekilinden ve İşihara Nobuteru'nun 11 milletvekilinden oluşan fraksiyonlarının da desteğini alması bekleniyor. Yeni lider 14 Eylül’de belirlenecek Şimdiye dek LDP Siyasi İşler Başkanı ve eski Dışişleri Bakanı Kişida Fumio ile eski Savunma Bakanı İşiba Şigeru liderlik yarışında yer alacaklarını açıkladı. Muhtemel adaylıkları beklenen Sağlık Bakanı Koizumi Şinciro ile Savunma Bakanı Kono Taro, yarışa dahil olmayacaklarını duyurdu. Haftaya salı başlayacak parti içi yarışta yeni lider, sadece milletvekilleri ile ülke genelindeki 47 eyaletten 3'er LDP delegesinin oy kullanacağı 14 Eylül’deki seçimde belirlenecek. Partinin yeni lideri, LDP hakimiyetindeki Temsilciler Meclisinde (Şuugiin) 16 Eylül’de düzenlenecek olağanüstü oturumda Japonya’nın yeni başbakanı olarak ilan edilecek. Son Güncelleme: 2 Eylül 2020 Çarşamba 12:57
Charlie Hebdo davası başladı. Fransa'da, Charlie Hebdo saldırısı ile onu takip eden birkaç gün içinde yaşanan zincirleme saldırıların 14 sanığı mahkemede.. Hz. Muhammed'e hakaret içerikli karikatürleriyle tepki çeken hiciv dergisi Charlie Hebdo'nun Paris'teki ofisine 7 Ocak 2015'te saldırı düzenlendi. Said ve Cherif Kouachi kardeşlerin açtığı ateşte 12 kişi öldü. Saldırıyı terör örgütü El Kaide üstlendi. Ertesi gün Kouachi kardeşlere yakın bir isim, Amedy Coulibaly, Montrouge'da trafik ışıklarında bir polis memurunu öldürdü; bir sonraki gün ise Paris'te bir süpermarkette rehin aldığı kişilerden 4'ünü katletti. Terör örgütü DEAŞ ile bağlantılı olduğunu açıklayan Amedy Coulibaly ve iş birliği yaptığı 2 terörist de daha sonra etkisiz hale getirildi. DEAŞ ise söz konusu saldırıların sorumluluğunu üstlenmedi. 14 kişi Paris'te yargılanıyor Saldırılarda suç ortağı olduğu iddia edilen 2'si Türk kökenli 14 kişi Paris'te yargılanıyor. COVID-19 salgını nedeniyle birkaç ay ertelenen mahkeme süreci 10 hafta devam edecek. Sanıklar Paris Mahkemesi'nde düzenlenen özel oturumda ifade veriyor. 10 Kasım'a kadar sürecek davadaki duruşmalar, kamu yararı gözetilerek, arşivleme amacıyla filme alınıyor. Son Güncelleme: 2 Eylül 2020 Çarşamba 14:13
Klima kullanımında büyük artış. Özellikle yaz aylarında imkan bulanların vazgeçemediği cihazların başında klima geliyor. Klima kullanımının gittikçe yükselmesi üreticileri ve kullanıcıları memnun etse de küresel enerji talebindeki artış düşündürücü.. Klima, birçok kişi için yaz aylarının vazgeçilmezi. Her ne kadar insanlar koronavirüs salgını nedeniyle hem filtre temizliği hem de soğuk algınlığı gibi durumlardan klima kullanırken tedirgin olsa da imkanı olan klima tercihini sürdürüyor. Son yani 2020 verilerine göre, dünyada tahmini 1,9 milyar klima ünitesi var. Bunlar çoğunlukla ABD, Çin, Japonya ve Güney Kore'de yoğunlaşmış durumda. Ancak bunun, önümüzdeki 30 yıl içinde önemli ölçüde değişmesi bekleniyor. Uluslararası Enerji Ajansının (IEA) tahminine göre mevcut sayı, 2050 yılında dünyada 5,5 milyara kadar artabilir. [Grafik: TRT Haber / Hafize Yurt] Tabii rakamlar, klima üreticileri ve sıcak iklimlerde yaşayanların refahı için kulağa iyi geliyor olabilir. Bir de bu durumun neden olacağı enerji talebi artışı söz konusu. Yani dünya için potansiyel olarak büyük bir sorun. IEA İcra Direktörü Fatih Birol, "Klimalara artan talep, günümüzün enerji tartışmalarının en kritik kör noktalarından biri" uyarısını yapıyor. Enerji verimliliği önemli Birol, soğutmada daha yüksek enerji verimliliği standartları belirlenmesinin de hükümetler için gerekli ve nispeten basit bir adım olduğunu ekliyor. Zira enerjiyi israf etmemek önemli. Gereken enerji miktarını azaltma, ihtiyacımız kadar enerji kullanma hedefi olan enerji verimliliği veya enerjiden tasarruf, bir binanın yalıtılmasından tutun da enerji tasarruflu elektrikli aletler kullanarak daha az enerji ile daha çok iş yapmaya kadar birçok önlemi kapsıyor. Talep 3'e katlayacak Verilere bakıldığında, iklimlendirme kaynaklı enerji talebinin 30 yıl içinde neredeyse 3 katına çıkarak 6.205 terawatt saate (TWh) ulaşması bekleniyor. Bu büyüme, dönem boyunca elektrik talebinde tahmin edilen tüm büyümenin yüzde 37'sine eşit. Ev aletleri için bu oran yüzde 25,5 iken, ısıtmada yüzde 12,4 ve aydınlatmada yüzde 7,8. IEA, ortalama enerji verimliliğini 2 katına çıkaran politikalar uygulandığında, küresel talebin sadece 3.407 terawatt saat olabileceğini öngörüyor. Son Güncelleme: 2 Eylül 2020 Çarşamba 10:16
Brezilya'da Covid-19 nedeniyle son 24 saatte 1215 kişi öldü. Koronavirüs (Covid-19) salgınında son 24 saatte Brezilya'da 1215, Hindistan'da 1045, Meksika'da 827 kişi hayatını kaybetti.. Salgından en çok etkilenen ikinci ülke Brezilya'da, virüs nedeniyle son 24 saatte 1215 kişi hayatını kaybetti. Brezilya Sağlık Bakanlığının verilerine göre, 1215 kişinin yaşamını yitirmesiyle ülkedeki virüs kaynaklı ölü sayısı 122 bin 596’ya, vaka sayısı da 42 bin 659 artarak 3 milyon 950 bin 931’e yükseldi. Yaklaşık 46 milyon nüfuslu, ülkenin ticaret merkezi Sao Paulo eyaleti, 814 bin 375 vaka ve 30 bin 375 virüs kaynaklı ölümle ülkenin salgından en çok etkilenen bölgesi olarak öne çıkıyor. Virüsten iyileşenlerin sayısı ise 3 milyon 159 bin 96 olarak kayda geçti. Nüfusu 211 milyonu aşan Brezilya, Latin Amerika'da "salgının merkez üssü" olarak nitelendiriliyor. Hindistan'da Covid-19'dan ölenlerin sayısı 66 bin 333'e çıktı Hindistan Sağlık Bakanlığından yapılan açıklamaya göre, ülkede 1045 kişinin daha yaşamını yitirmesiyle Covid-19'dan ölenlerin sayısı 66 bin 333'e yükseldi. Hindistan'da son 24 saatte 78 bin 357 yeni Covid-19 vakası tespit edildi, toplam vaka sayısı 3 milyon 769 bin 523'e çıktı. Ülkede, şimdiye kadar virüse rastlanan 2 milyon 901 bin 908 kişi iyileşti. Covid-19 verilerinin derlendiği "Worldometer" internet sitesine göre, Hindistan, dünyada en fazla vaka görülen 3'üncü ülke konumunda bulunuyor. Meksika'da Kovid-19'dan ölenlerin sayısı 65 bin 241'e yükseldi Meksika Sağlık Bakanlığının verilerine göre, ülkede son 24 saatte Covid-19 kaynaklı can kaybı 827 artarak 65 bin 241'e ulaştı. Meksika'da, Covid-19 vaka sayısı da 6 bin 476 artışla 606 bin 36'ya çıktı. Ülkede, bugüne kadar Covid-19 tespit edilen 421 bin 373 kişi iyileşti. Meksika'da Covid-19 nedeniyle hayatını kaybedenlerin günlük sayısı ilk kez 27 Mayıs'ta 500'ü aşmıştı. Ülkede ilk vaka 28 Şubat'ta saptanmış, 19 Mart'ta da ilk kez 1 kişi virüs nedeniyle yaşamını yitirmişti. Son Güncelleme: 2 Eylül 2020 Çarşamba 08:33
Afrika'da salgında iyileşenlerin sayısı 1 milyonu aştı. Afrika kıtasında, koronavirüs (Covid-19) salgınında vaka sayısı 1 milyon 264 bin 417'ye yükseldi.. Covid-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 7 bin 101 artarak 1 milyon 264 bin 417'ye ulaştı. Salgın nedeniyle ölenlerin sayısı ise son 24 saatte 242 artışla 30 bin 104'e yükseldi. Kıtada halen 231 bin 759 aktif vaka tedavisi devam ederken iyileşenlerin sayısı 1 milyon 2 bin 554'e çıktı. Bugüne kadar Covid-19 kaynaklı en fazla can kaybı 14 bin 263 ölümle Güney Afrika, 5 bin 421 ölümle Mısır, 1518 ölümle Cezayir'de görüldü. Vaka sayısı 628 bin 259 olan Güney Afrika'yı 99 bin 115 vaka ile Mısır ve 5 bin 440 vaka ile Fas izledi. Morityus'ta aktif Covid-19 vakası kalmazken, Seyşeller ve Eritre'de şu ana kadar ölüm rapor edilmedi. Son Güncelleme: 2 Eylül 2020 Çarşamba 08:13
Avustralya'da Covid-19'dan can kaybı 663'e çıktı. Avustralya’nın Victoria eyaletinde 6 kişinin daha yeni tip koronavirüsten (Covid-19) hayatını kaybetmesiyle ülkedeki toplam can kaybı 663’e yükseldi.. Avustralya’da Covid-19’dan en fazla can kaybı ve vaka sayısını kaydedildiği Victoria eyaletinde son 24 saatte 90, Yeni Güney Galler’de (NSW) 17, Queensland’da 2 kişiye daha virüs teşhisi konulmasıyla ülke genelindeki toplam vaka sayısı 25 bin 939’a, iyileşenlerin sayısı da 21 bin 498’e çıktı. Öte yandan Covid-19 nedeniyle 6 kişinin daha hayatını kaybettiği Victoria eyaletindeki can kaybı 576’ya çıkarken Avustralya genelinde virüsten ölenlerin sayısı da 663’e yükseldi. Ülkedeki 2 bin 915 aktif vakadan 26’sı yoğun bakımda olmak üzere 450’si çeşitli hastanelerde tedavi görüyor. Son haftalarda can kaybı yaşanmayan NSW'de 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi Kovid-19 nedeniyle hayatını kaybetmişti. Victoria hükümeti meclisten olağanüstü hali uzatma yetkisi aldı Avustralya’daki toplam 25 bin 939 vakadan 19 bin 240’ının, 663 can kaybının da 576’sının kaydedildiği Victoria eyaletindeki olağanüstü hal uygulamasının gerekli görüldüğünde 6 ay daha uzatılması için hükümet meclisten yetki aldı. Victoria Eyalet Parlamentosu’nda yapılan oylamada, Victoria Yeşiller Partisi’nin desteğini alan Başbakan Daniel Andrews yönetimindeki İşçi Partisi hükümeti, 13 Eylül’de sona erecek olağanüstü hal uygulamasını, virüsün yayılmaya başlaması durumunda yeniden uygulamaya koyabilecek. Kovid-19’un yayılmasını durdurmaya yönelik Victoria eyaletinde 2 Ağustos’ta ‘‘felaket durumu’’ ilan edilmiş ve eyaletin başkenti Melbourne’da 20.00-05.00 saatlerinde sokağa çıkma yasağının yanı sıra 4. seviyedeki kısıtlamalar yürürlüğe konulmuştu. Victoria eyaletindeki yasaklardan bir kısmının 13 Eylül’de sona ermesi ve bazı sıkı yasakların da hafifletilmesi bekleniyor. Başbakan Morrison eyalet sınırların açılmasını istedi Avustralya Başbakanı Scott Morrison, Victoria, NSW ve Queensland eyaletleri dışında yeni vaka kaydedilmeyen ülkede, aylardır kapalı tutulan eyaletler ve bölgeler arası sınırların Noel’den önce açılmasını istedi. Federal Parlamento’da yaptığı konuşmada, eyalet ve bölge hükümetlerine yıl sonuna kadar sınırlarını yeniden açmak için birlikte çalışma çağrısında bulunan Başbakan Morrison, "Bizim yapmamız gereken şey, Avustralyalılara Noel'e kadar bir araya gelebileceklerini bildirmek." ifadelerini kullandı. Avustralya’daki Covid-19 salgını nedeniyle sınırlarını kapatan eyalet hükümetleri, zorunlu haller dışından Avustralyalıların eyaletler arasındaki dolaşımına izin vermiyor. Yeni Zelanda’da 5 yeni vaka kaydedildi Yeni Zelanda Genel Halk Sağlığı Direktörü Dr. Ashley Bloomfield, ülkedeki günlük vaka sayılarını açıkladığı basın toplantısında, 5 kişiye daha Covid-19 tanısı konulduğunu söyledi. Covid-19 nedeniyle hastalanan 3 kişinin daha iyileşmesiyle ülkedeki aktif vaka sayısının 129’a düştüğünü belirten Dr. Bloomfield, aktif vakalardan 2’si yoğun bakımda olmak üzere 7 Yeni Zelandalının çeşitli hastanelerde tedavi altında olduğunu açıkladı. Ülkede virüsün görüldüğü günden bu yana gerçekleştirilen 777 bin 560 testte virüse yakalandığı belirlenen 1757 kişiden 1606’sı iyileşirken, 22 Yeni Zelandalı hayatını kaybetmişti. Son Güncelleme: 2 Eylül 2020 Çarşamba 06:29
Tunus'ta Meşişi hükümeti Meclis'ten güvenoyu aldı. Tunus'ta yeni hükümeti kurmakla görevlendirilen Hişam el-Meşişi'nin teknokrat isimlerden oluşan kabinesi güvenoyu aldı.. Meclis'te dün başlayan ve 14 saati aşkın devam eden oturumda yapılan oylamada, 134 milletvekili hükümete lehte, 67 milletvekili aleyhte oy kullandı. Nahda Hareketi, Tunus'un Kalbi, Islah, Yaşasın Tunus, Ulusal Blok ve Gelecek partileri ile bağımsız milletvekillerinden bazıları Meşişi hükümetine güvenoyu verenler arasında yer aldı. Demokratik Blok, Onur Koalisyonu ve Özgür Anayasa partilerinden milletvekilleri ise hükümet aleyhinde oy kullandı. Kabinesinde 25 bakan ve 3 devlet katibine (bakan yardımcısı) yer veren Meşişi, güvenoyu oturumunun açılışında yaptığı konuşmada, hükümetin ülkedeki ağırlaşan ekonomik ve sosyal koşulların iyileştirilmesi için çalışacağını belirtmişti. Tunus kritik dönemeçte Tunus, Ekim 2019'daki genel seçimlerin üzerinden bir yıl geçmeden üçüncü kez yeni hükümet kurulma sürecini yaşıyor. Tunus'un temel döviz kaynağı turizm sektörü, pandemiden ağır biçimde etkilendi ve Tunus Merkez Bankasının açıkladığı rakamlara göre, 20 Ağustos'a kadar ülkenin turizm gelirleri yüzde 60 oranında düştü. Tunus'un bu yıl sonunda uluslararası kredi kuruluşlarına 2,7 milyar dolar değerinde ödeme yapması gerekiyor. Öte yandan, Tunus'ta kamu sektörü ve kamu ortaklığı işletmeleri mali kayba yol açıyor. IMF raporlarında, Tunus'ta kamu maaşlarının gayrisafi yurt içi hasılanın yaklaşık yüzde 18'ini götürdüğü ve bu oranın dünya genelinde en yüksek sıralarda yer aldığı ifade ediliyor. Ancak, hükümet bu alanda kemer sıkma tedbirleri almaya çalıştığında toplumsal tepki artıyor ve ülkenin en büyük işçi sendikası Tunus Genel İşçi Sendikaları (UGTT) da bu tür ekonomik tedbirlere karşı çıkıyor. Son Güncelleme: 2 Eylül 2020 Çarşamba 05:38
Mısır ve Yemen'de Covid-19 kaynaklı can kayıpları arttı. Koronavirüs (Covid-19) kaynaklı can kayıpları Mısır'da 5 bin 440'a, Yemen'de 570'e yükselirken, Birleşik Arap Emirlikleri'nde (BAE) vaka sayıları arttı.. Mısır Sağlık Bakanlığından yapılan yazılı açıklamaya göre, salgında son 24 saatte 19 kişi daha hayatını kaybetti ve 176 yeni vaka tespit edildi. Böylece virüs nedeniyle yaşanan can kaybı 5 bin 440'a, tespit edilen vaka sayısı da 99 bin 115'e çıktı. Ülkede toplam iyileşen sayısı ise 73 bin 828 oldu. Yemen Yemen Koronavirüsle Mücadele Ulusal Komitesinden yapılan açıklamada, 4 kişinin daha virüs nedeniyle öldüğü, 4 kişinin enfekte olduğu, 29 kişinin de iyileştiği belirtildi. Açıklamada, ölü sayısının 570'ye, vakaların 1962'ye, iyileşenlerin de 1160'a ulaştığı bilgisi paylaşıldı. BAE Birleşik Arap Emirlikleri'nde (BAE) Sağlık Bakanlığı da Covid-19 kaynaklı 2 kişinin öldüğünü, 574 yeni vaka tespit edildiğini, 560 kişinin de sağlığına kavuştuğunu açıkladı. Toplam vaka sayısının 70 bin 805'e, iyileşen sayısının 61 bin 491'e çıktığı aktarılan açıklamada, ülkedeki virüs kaynaklı can kaybının ise 384 olduğu hatırlatıldı. Son Güncelleme: 2 Eylül 2020 Çarşamba 04:05
Hamas'tan İsrail'e ateşkes anlaşmasını uygulaması için 2 ay süre. Hamas Hareketi, Gazze'deki ablukanın hafifletilmesi ve halkın yaşam şartlarının iyileştirilmesi konusunda daha önce varılan anlaşmanın uygulanması için İsrail'e 2 ay mühlet verdiklerini duyurdu.. Hamas ile İsrail arasında Katar ara buluculuğu ile varılan ateşkesin ardından El-Aksa televizyonuna konuşan Hamas Siyasi Büro üyesi Halil Hayye, daha önce varılan ateşkes anlaşmasını uygulaması ve Gazze'ye dönük projeleri hayata geçirmesi için İsrail'e 2 aylık süre tanıdıklarını söyledi. Önceden varılan anlaşmanın, Gazze'deki yaşam koşullarının iyileştirilmesini kapsadığına işaret eden Hayye, İsrail'in bunları yerine getirmemesi durumunda yanan balonlar göndererek ya da bunun dışında farklı direniş şekilleriyle yeniden Tel Aviv yönetimine baskı uygulamaya hazır olduklarını kaydetti. İsrail ile yürütülen müzakerelerde daha önce Mısır'ın ara buluculuk yaptığına ve bu alanda çok çaba sarf ettiğine işaret eden Hayye, İsrail'in Gazze'deki direniş güçlerinin taleplerini yerine getirmeme konusundaki uzlaşmaz tavrı yüzünden bu çabaların sonuçsuz kaldığına işaret etti. Son olarak Katar'ın ara buluculuğuyla önceki gün varılan ateşkes kapsamında İsrail'le yeni bir anlaşma yapmadıklarını belirten Hayye, sadece İsrail'e baskı uygulayarak onu daha önce varılan anlaşmayı hayata geçirmeye zorladıklarını belirtti. Yanan balonlar göndererek İsrail'i söz konusu anlaşmayı uygulamaya mecbur ettiklerini aktaran Hayye, "Biz İsrail'e bedel ödemeyiz. Bedel ödemesi gereken İsrail'dir. Biz, haklarımızı silahlarımızla geri alıyoruz." dedi. Söz konusu anlaşmayla ilgili de bilgi veren Hayye, Gazze'de bazı projelerin hayata geçirilmesi için Katar'ın daha önce yaptığı 17 milyon dolarlık yardımın 30 milyon dolara çıkarılmasının öngörüldüğünü ifade etti. Hayye, Katar'ın yapacağı nakdi yardımın memur maaşları, küçük ölçekli projeler, yoksul aileler ile yeni tip koronavirüsten (Covid-19) zarar gören ailelere aktarılacağını kaydetti. Hayye, Filistin meselesinin tasfiye edilmesi girişimlerine karşı birlik mesajı vermek için Filistinli grupların liderlerinin Ramallah ve Lübnan'ın başkenti Beyrut'ta iki ayrı toplantı gerçekleştireceğini belirtti. Hamas Siyasi Büro Başkanı İsmail Heniyye'nin gelecek perşembe düzenlenecek toplantıya katılmak üzere Beyrut'a gittiğini aktaran Hayye, toplantıdan, Filistin Kurtuluş Örgütü'nde (FKÖ), tüm Filistinlileri içine alacak şekilde revizyon yapılmasını beklediklerini dile getirdi. BAE ile İsrail arasında varılan normalleşme anlaşmasına da değinen Hayye, Abu Dabi yönetiminden kararından geri adım atmasını istedi. Hamas'ın Gazze Sorumlusu Yahya Sinvar önceki gün, Katar Gazze'yi Yeniden İmar Komitesi Başkanı Muhammed el-İmadi'nin arabuluculuk çabaları sonucunda İsrail'le ateşkese varıldığını duyurmuştu. Son Güncelleme: 2 Eylül 2020 Çarşamba 03:59
Küba'nın başkenti Havana'da genel karantina kararı. Karayiplerde bir ada ülkesi Küba'nın başkenti Havana'da, koronavirüsün (Covid-19) yayılmasına karşı 15 Eylül'e kadar sıkı karantina önlemleri kararı alındı.. Küba basınında çıkan habere göre, son haftalarda başkentte virüsün artması üzerine bir dizi kısıtlayıcı önlemleri devreye alan hükümet, 15 Eylül'e kadar Havana geneli sıkı karantina ilan etti. Alınan önlemler kapsamında, tüm ticari faaliyetler sınırlandırılacak, özel araçlar 05.00-19.00 saatlerinde trafiğe çıkabilecek. Ayrıca, Havana'da uygulanacak mesai saatleri de hafta içi 09.00- 16.00, pazar günleri ise 09.00-13.30 olarak belirlendi. Sadece gıda ve hijyen ürünlerinin satışına izin verileceği başkentte, giriş ve çıkışların denetlenmesi için 12 kontrol noktası kurulacak. Küba'da ilk Covid-19 vakasının 12 Mart’ta, virüse bağlı ilk ölümün ise 18 Mart'ta görülmesinden bu yana Havana'daki en sıkı karantina tedbirleri uygulanacak. Nüfusu 12 milyona yaklaşan Küba'da 95 kişinin ölümüne neden olan Covid-19, şu ana kadar 4 bin 65 kişide görüldü. Son Güncelleme: 2 Eylül 2020 Çarşamba 02:47
Trump 'geçici felç nedeniyle hastaneye kaldırıldığı' iddialarını yalanladı. ABD Başkanı Donald Trump, geçen yıl "geçici felç" geçirerek, hastaneye kaldırıldığı iddialarını reddetti.. New York Times Muhabiri Michael Schmidt, yazdığı yeni kitabında, ABD Başkanı Donald Trump'ın geçen kasım ayında bir dizi geçici felç geçirerek Walter Reed Sağlık Merkezine kaldırıldığını ve Başkan Yardımcısı Mike Pence'e de Trump'a bir şey olması durumunda başkanlık koltuğu için hazır olmasının söylendiğini öne sürdü. Kitabın, söz konusu bölümlerinin basına sızmasının ardından Başkan Donald Trump, iddaları Twitter hesabından yalanladı. "Yalan haber" Trump, "Asla bitmiyor! Şimdi de favori başkanınızın, benim, geçici felç geçirerek Walter Reed Sağlık Merkezine gittiğimi söylemeye çalışıyorlar. Bu söylenenler asla bu adayın başına gelmedi. Yalan haber" ifadesini kullandı. Öte yandan Trump, söz konusu iddialar için Demokratların başkan adayı Joe Biden'ı hedef göstererek, "Belki de bu iddialar, başka bir partinin başkan adayına işaret ediyordur" dedi. Son Güncelleme: 1 Eylül 2020 Salı 20:44
Eski Sudan Cumhurbaşkanı Beşir'in yargılandığı dava 15 Eylül'e ertelendi. Sudan'da halk protestoları sonucu geçen yıl darbeyle görevine son verilen eski Cumhurbaşkanı Ömer el-Beşir’in de sanıklar arasında bulunduğu eski rejimin üst düzey isimlerinin yargılandığı "1989 darbesi" davasının duruşması 15 Eylül'e ertelendi.. Devlet televizyonunun haberine göre, eski Sudan Devlet Başkanı Ömer el-Beşir ve onun döneminden üst düzey 27 isim, 1989’da seçimle göreve gelmiş ilk sivil hükümete darbe tertiplemek ve anayasayı ihlal suçlamasıyla 4’üncü kez hakim karşısına çıktı. Duruşmada Beşir’in de aralarında bulunduğu 25 sanığın ifadeleri ve şahsi bilgileri alındı. Başkent Hartum'daki Özel Ceza Mahkemesi Hakimi İsameddin Abdullah, savunma heyetinin Anayasa Mahkemesi kurulmadığı ve salonda yeni tip koronavirüs (COVID-19) için yeterli önlem alınmadığı gerekçesiyle davanın askıya alınması talebini reddetti. Duruşmaya uygun daha büyük bir salon arayışlarının sürdüğünü belirten Hakim Abdullah, duruşmayı 15 Eylül’e erteledi. Ömer el-Beşir, liderliğini yürüttüğü 1989 darbesi nedeniyle ocakta savcıya ifade vermişti. Savcılık, 1989 darbesiyle anayasal düzeni bozmak suçlamasıyla Beşir ve yardımcıları hakkında 13 Mayıs 2019'da soruşturma başlatmıştı. Eski Başbakan ve Milli Ümmet Partisi lideri Sadık el-Mehdi 22 Haziran'da, Halk Kongresi Partisi Genel Sekreteri Ali Hac ile partinin lideri ve eski Cumhurbaşkanı Yardımcısı Senusi de 20 Kasım'da ifadeye çağrılmıştı. Sudan’da sivil hükümete darbe tertiplemek ve anayasayı ihlal suçlamasıyla açılan davanın ilk duruşması 21 Temmuz’da yapılmıştı. Devrik lider Beşir, 1989'da seçilmiş hükümete darbe yapmıştı Ömer el-Beşir'in 1989'da tuğgeneral rütbesiyle görev yaptığı Sudan ordusunun darbesiyle Cumhurbaşkanı Ahmed el-Mirgani ile Başbakan Sadık el-Mehdi görevlerinden alınmıştı. Geçiş dönemi için kurulan yürütme ve yasama organı, "Ulusal Kurtuluş Devrimi" Komutanlığı Konseyi'nin Başkanlığına Beşir'i getirmişti. Beşir, 6 Ekim 1993'te kendisini cumhurbaşkanı ilan etmişti. Sudan'da 19 Aralık 2018'de hayat pahalılığı nedeniyle başlayan gösterilerin ülke genelinde rejim karşıtlığına dönüşmesi üzerine, ordunun 11 Nisan 2019'daki müdahalesiyle 30 yıllık Ömer el-Beşir dönemi sona ermişti. Beşir, 17 Nisan'da ev hapsinde tutulduğu Devlet Konukevi'nden, başkent Hartum'daki Kuber Hapishanesi'ne nakledilmişti. Devrik lideri, yolsuzluk ve yasa dışı döviz bulundurmaktan 2 yıl hapis cezasına çarptıran mahkeme, 70 yaşından büyük olduğu gerekçesiyle cezasını rehabilitasyon merkezinde çekmesine hükmetmişti. Son Güncelleme: 1 Eylül 2020 Salı 17:22
AB'den sınırlarını kapatan Macaristan'a tepki. Avrupa Birliği (AB) Komisyonu, yeni tip koronavirüs (COVID-19) nedeniyle Macaristan'ın sınırlarını kendi vatandaşları dışındakilere kapatmasına tepki gösterdi.. AB Komisyonu Sözcüsü Christian Wigand, günlük basın toplantısında, 1 Eylül itibariyle sınırlarını vatandaşları dışındakilere kapatan Macaristan'ı eleştirdi. Wigand, "Macaristan'ın bu uygulaması AB vatandaşları arasında ayrımcılıktır ve serbest dolaşım kurallarına aykırıdır." diye konuştu. AB üyesi ülkeler arasında serbest seyahatin devam etmesi için yoğun biçimde çalıştıklarını anımsatan Wigand, seyahat sınırlamalarına yönelik ortak kriterler belirlemek üzere üye ülkelerin görüşmeler yapacaklarını ifade etti. Wigand, Komisyon'un AB vatandaşları arasında ayrımcılık yapılmaması gerektiğine dikkati çeken bir mektubu bugün Macaristan hükümetine göndereceğini sözlerine ekledi. Macaristan, cuma günü, salgın nedeniyle 1 Eylül'den itibaren zorunlu seyahatler dışında AB vatandaşları da dahil sınırlarını bütün yabancılara kapatma kararı alındığını açıklamıştı. Bunun ardından Macaristan, son 5 gün içinde yapılmış COVID-19 testi sunmaları haline Çekya, Slovakya ve Polonya vatandaşlarına ülkeye giriş izin verileceğini bildirmişti. Son Güncelleme: 1 Eylül 2020 Salı 15:01
Filipinler Devlet Başkanı talimat verdi: Uyuşturucu kaçakçılarını öldürün. Filipinler Devlet Başkanı Rodrigo Duterte, gümrük yetkililerine uyuşturucu kaçakçılarını öldürme talimatı verdi.. Duterte, yeni tip koronavirüs (COVID-19) salgını ile ilgili düzenlenen kabine toplantısında yaptığı konuşmada, bir araya geldiği Gümrük Bürosu Komiseri Rey Leonardo Guerrero'ya uyuşturucu kaçakçılarını vurup öldürmeleri talimatı verdiğini söyledi. Uyuşturucunun ülkede gümrük yoluyla dolaşıma sokulduğunu dile getiren Duterte, daha önce Guerrero'nun silah alınmasına yönelik talebini kabul ettiğini anımsattı. Duterte, Guerro'ya "Şimdiye kadar birini bile vurmadınız mı? İşler yolunda gidiyor." dediğini aktardı. Duterte, Guerrero'ya uyuşturucu kaçakçılarının vurulması için "Seni destekleyeceğim ve cezaevine girmeyeceksin. Eğer uyuşturucuysa vur ve öldür." sözleriyle talimat verdiğini de bildirdi. "Siz ülkemi mahvederseniz ben de sizi öldüreceğim" Devlet Başkanı Duterte, emniyet güçleri tarafından düzenlenen bir operasyonda 756 kilogram uyuşturucu ele geçirilmesinin ardından 5 Haziran'da yaptığı açıklamada, Filipinler'in Güneydoğu Asya'nın uyuşturucu aktarma merkezi haline getirildiğini belirterek "Siz ülkemi mahvederseniz ben de sizi öldüreceğim." ifadesini kullanmıştı. Devlet başkanlığı görevini 30 Haziran 2016'da devralan Rodrigo Duterte, uyuşturucu ve yolsuzlukla mücadeleye öncelik vereceğini açıklamıştı. Filipinler Uyuşturucuyla Mücadele Dairesinin verileri, 1 Temmuz 2016 ile 31 Mart 2019 tarihlerinde uyuşturucuyla mücadele kapsamında, güvenlik birimlerinin 127 bin 379 operasyon düzenlendiğini ve operasyonlarda 5 bin 375 şüphelinin öldürüldüğünü ortaya koymuştu. Ayrıca uyuşturucu ticareti yaptığı gerekçesiyle aynı dönemde 653'ü kamu görevlisi olmak üzere 182 bin 61 kişi tutuklanmıştı. Duterte, uyuşturucuyla mücadele çerçevesinde gerek görüldüğünde şüphelilerin dahi vurulabileceğini açıklamıştı. Filipinli ve uluslararası insan hakları örgütleri, Duterte hükümetini bu nedenle sert dille eleştirerek hükümetin "insanlığa karşı suç" işlediğini savunuyor. Son Güncelleme: 1 Eylül 2020 Salı 13:44
İngiltere'de okullar yeniden açıldı. İngiltere'de COVID-19 salgını dolayısıyla kapanmak zorunda kalan okullar yeniden açıldı.. İngiltere'de okulların yaklaşık yüzde 40'ı bugün yeniden öğrencilere kapılarını açtı. Geri kalan okulların büyük bölümünün de bu hafta içinde açılması bekleniyor. Eğitim Bakanı Gavin Williamson, konuya ilişkin açıklamasında, son birkaç ayın öğrenciler için ne kadar zorlu geçtiğini bildiğini belirterek, "Ancak çocukların okula geri dönmelerinin, sadece eğitimleri için değil, gelişimleri ve kendi iyilikleri için de ne kadar önemli olduğunu biliyorum." dedi. Eğitim Bakanlığı da okullarda öğrenciler ve öğretmenlerin güvenliği için sosyal mesafenin mümkün olduğunca korunduğu bir "kontrol sistemi" uygulanacağını duyurdu. Yayınlanan kılavuza göre, yerel karantina uygulanan yerlerdeki okulların koridorlar gibi ortak alanlarında maske takmak zorunlu olacak. Eğitim sendikaları, bazı ailelerin çocuklarını yeni tip koronavirüs (Kovid-19) salgını dolayısıyla okula göndermeyeceğine dikkat çekerek, devamsızlık cezalarının geçici olarak durdurulmasını istedi. Ülkede, çocukların devamsızlık yapmaları halinde ebeveynlerine para cezası kesiliyor. Bu arada Mali Araştırmalar Enstitüsü tarafından geçen ay yapılan bir araştırmaya göre, okulların kapanması, en yoksul ve en zengin öğrenciler arasındaki eğitim eşitsizliğini daha da artırdı. Daha fakir bölgelerde yaşayan öğrenciler, eğitimde zengin yaşıtlarının çok daha gerisine düştü. Salgın dolayısıyla 20 Mart'ta kapanan okullar, haziran ayında az sayıdaki öğrenci için yeniden açılmıştı. Son Güncelleme: 1 Eylül 2020 Salı 13:00
Alman siyasetçiden Türk turizmine övgü. Alman siyasetçi, Hristiyan Demokrat Parti üyesi gazeteci Friedhelm Ost, Türkiye izlenimlerini ve turizm sektöründeki koronavirüs önlemlerini övgü dolu cümlelerle Blog Der Republik "Antalya tatilcileri için sıkı önlemler" başlıklı yazısında anlattı.. Almanya'nın eski başbakanlarından Helmut Kohl'ün müsteşarlığını yapan, Hristiyan Demokrat Parti üyesi gazeteci Friedhelm Ost, "Almanya'nın Kuzey ve Baltık Denizi kıyılarındaki tatil yerleri ve Mallorca ile kıyaslandığında Türkiye'de alınan tedbirlerin dünyaya örnek olmanın da ötesinde." değerlendirmesinde bulundu. Kültür ve Turizm Bakanlığından yapılan yazılı açıklamaya göre, Kültür ve Turizm Bakanı Mehmet Nuri Ersoy'un hafta sonu Antalya'da bir araya geldiği Alman siyasetçilerden Friedhelm Ost, Türkiye'nin güvenli turizm uygulamalarının örnek niteliğinde olduğunu Alman basınıyla paylaştı. Kurucusu olduğu Blog Der Republik'te dün izlenimlerini Almanlara aktaran Friedhelm Ost, "Antalya tatilcileri için sıkı önlemler" başlıklı yazısında Bakan Ersoy'un koronavirüs sürecinde olağanüstü bir iş çıkardığını belirterek, "Almanya'nın Kuzey ve Baltık Denizi kıyılarındaki tatil yerleri ve Mallorca ile kıyaslandığında Türkiye'de alınan tedbirlerin dünyaya örnek olmanın da ötesinde." ifadelerini kullandı. Türkiye'nin en çok tercih edilen tatil bölgelerindeki otel ve restoranların COVID-19 virüsüne karşı savaştıklarını belirten Ost, farklı fikirleri bir araya getiren bloğunda paylaştığı yazıda, en deneyimli turizm uzmanlarından biri olarak nitelendirdiği Bakan Ersoy'un en sıkı pandemi önlemlerini Türkiye'nin Akdeniz kıyılarında hayata geçirdiğini vurguladı. Alman siyasetçiden Türkiye övgüsü Friedhelm Ost, bu yaz tatilin tadını Türkiye'de çıkarmak isteyen ziyaretçilerin mutlaka maske, mesafe ve hijyen kuralına uymak zorunda olduklarını belirterek, turistlere yönelik uyarıların dostane ve nazik ancak bir o kadar da kararlı ve etkili olduğunu belirtti. Ost, yazısında COVID-19 sürecinde Türkiye'deki organizasyonun mükemmel olduğunun altını da çizdi. Antalya Havalimanı'ndan otele kadar tatilcilerin karşılaştıkları tüm aşamaları ayrıntılarıyla anlatan Friedhelm Ost, Almanya'nın Kuzey ve Baltık Denizi kıyılarındaki tatil yerleri ve Mallorca ile kıyaslandığında Türkiye'de alınan tedbirlerin dünyaya örnek olmanın da ötesinde olduğunu kaydetti. Almanya'ya geri dönüş uçağına binmeden 48 saat önce koronavirüs testi yaptırma zorunluluğuna karşı otel işletmecilerinin mükemmel bir şekilde organize olduklarını anlatan Ost, okurlarına şu bilgileri verdi: "Türkiye'nin büyük bölümü için federal hükümetin seyahat uyarıları devam etse de, ağustos ayının başından itibaren Antalya, Aydın, İzmir ve Muğla illerine yönelik olarak bu uyarılar kaldırıldı. Ancak, Almanya'ya geri dönüş uçağına binmeden 48 saat önce koronavirüs testi yaptırılmak zorunda. Bunlar da otel işletmecileri tarafından mükemmel şekilde organize edilmiş durumda ve birkaç dakika içerisinde otelin özel bir odasında tıp uzmanları tarafından bir laboratuvar ile iş birliği halinde gerçekleştiriliyor. Bir gün sonra tatilci test sonucunu alıyor. Bu da dönüş seyahati için tam zamanında. Eğer test pozitif ise turist Türkiye'de karantinaya ve tıbbi tedaviye girmek zorunda." "Bakan Ersoy olağanüstü bir iş çıkardı" Kültür ve Turizm Bakanı Mehmet Nuri Ersoy'un koronavirüs salgını sürecinde olağanüstü bir iş çıkarttığını anlatan Friedhelm Ost, yazısında paylaştığı istatistiki verilerle Türkiye'nin turizm sektörünün öneminden bahsetti. Bu yıl otellerin, hava yollarının, havaalanlarının ve diğer sayısız alanın ekonomik anlamda çok sert darbe aldığına ve bir çöküş yaşadığına vurgu yapan Ost, yaz sezonunun büyük ölçüde geçmiş olmasına rağmen yine de Almanya'dan bu yıl tahmini olarak 2 ile 3 milyon turistin beklenebileceğine işaret etti. Fırsatlar sadece yazın değil Birçok tatilci için sonbahar ve kış aylarında da Türk sahillerine seyahat etmenin çekici olabileceğini ifade eden Alman siyasetçi ve yazar Friedhelm Ost, sağlık turizminden golf imkanlarına, gastronomiden Patara Antik Kenti ile kültürel miraslara Türkiye'nin her ayrıntısına yazısında yer vererek, okurlarına fırsatların sadece yaz sezonunu kapsamadığı mesajı verdi. Friedhelm Ost, Kültür ve Turizm Bakanı Mehmet Nuri Ersoy tarafından 2019 yılının ortasında kurulan Türkiye Turizm Tanıtım ve Geliştirme Ajansının da ülke turizmi için Herkül görevi üstleneceğini sözlerine ekledi. Ost, ajansın başarılı olması halinde, Marmara, Akdeniz, Ege ve Karadeniz bölgelerinde büyük fırsatlar oluşturacağını ve Türkiye'ye muazzam bir döviz girdisi sağlayabileceğini ifade etti. Son Güncelleme: 1 Eylül 2020 Salı 11:58
Libya'nın başkenti Trablus'ta intihar saldırısı. Libya'nın başkenti Trablus'da intihar saldırısı düzenlendi.. Libya Sağlık Bakanlığı Müsteşarı Emin el-Haşimi, yaptığı açıklamada, intihar saldırısının, Trablus'un batısındaki Canzur semti yolundaki kavşakta meydana geldiğini söyledi. Canzur Belediyesi kaynakları, saldırıyı düzenleyen kişinin kendini bölgedeki polis devriyesine yakın bir noktada patlattığını aktardı. Saldırının sabahın erken saatlerinde meydana gelmesi nedeniyle çevrede insan yoğunluğu olmadığı belirtildi. Saldırıyı düzenleyen kişi ve ölü veya yaralı sayısı hakkında henüz resmi açıklama yapılmadı. Trablus'un batısındaki Canzur'da Birleşmiş Milletler Libya Destek Misyonu (UNSMIL) yerleşkesi ve bazı uluslararası kuruluşların yanı sıra bakanlık konutları bulunuyor. Son Güncelleme: 1 Eylül 2020 Salı 11:54
Avrupa borsaları İngiltere hariç güne yükselişle başladı. Avrupa borsaları, İngiltere hariç güne alış ağırlıklı bir seyirle başladı.. Açılışın ardından Stoxx Europe 600 gösterge endeksi yüzde 0,4 artışla 368 puan, Almanya'da DAX 30 endeksi yüzde 0,6 değer kazancıyla 13.042 puan oldu. İngiltere'de FTSE 100 endeksi yüzde 0,5 azalışla 5.930 puana gerilerken, Fransa'da CAC 40 endeksi yüzde 0,2 artışla 4.956 puanda, İspanya'da IBEX 35 endeksi yüzde 0,4 yükselişle 7.000 puanda ve İtalya'da MIB 30 endeksi yüzde 0,5 primle 19.737 puanda seyrediyor. Euro/dolar paritesi, 1.1999 ile Mayıs 2018'den bu yana en yüksek seviyesini görmesinin ardından saat 10.40 itibarıyla önceki kapanışın yüzde 0,3 üzerinde, 1.1972 seviyesinden işlem görüyor. Analistler, dün ABD borsalarındaki karışık seyir ve dolar karşısında değerlenmeye devam eden euronun, Euro Bölgesi'nin ihracatına olası etkilerinin pay piyasalarındaki alımları sınırladığını bildirdi. Bugün dünya genelinde açıklanacak imalat sanayi Satınalma Yöneticileri Endeksi (PMI) verilerinin takip edileceğini belirten analistler, yeni tip koronavirüs tedavisine ilişkin haber akışı ve Doğu Akdeniz başta olmak üzere jeopolitik gelişmelerin de gündemin odağındaki yerini koruduğunu söyledi. Son Güncelleme: 1 Eylül 2020 Salı 10:51
Afrika'da bir günde 7 bine yakın Covid-19 vakası. Afrika kıtasında, yeni tip koronavirüs (Covid-19) salgınında vaka sayısı 1 milyon 257 bin 3167'ye yükseldi.. Covid-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 6 bin 941 artarak 1 milyon 257 bin 3167'ye ulaştı. Salgın nedeniyle ölenlerin sayısı ise son 24 saatte 226 artışla 29 bin 862'ye çıktı. Bugüne kadar Kovid-19 kaynaklı en fazla can kaybı 14 bin 149 ölümle Güney Afrika, 5 bin 421 ölümle Mısır, 1510 ölümle Cezayir'de görüldü. Morityus'ta aktif Covid-19 vakası kalmazken, Seyşeller ve Eritre'de şu ana kadar ölüm rapor edilmedi. Vaka sayısı 627 bin 41 olan Güney Afrika'yı 98 bin 939 vaka ile Mısır ve 62 bin 590 vaka ile Fas izledi. Afrika'da, virüse yakalanan 987 bin 398 kişi ise iyileşti. Son Güncelleme: 1 Eylül 2020 Salı 07:35
Avustralya'da Covid-19 vaka sayıları düşüyor. Avustralya’da son 24 saatte 85 kişiye daha yeni tip koronavirüs (Covid-19) teşhisi konulurken, dün 41 kişinin hayatını kaybettiği ülkede bugünkü can kaybın 5’e düştü.. Günlük Covid-19 vakalarının 30 Temmuz’da 747’ye ulaştığı Avustralya’da, son 24 saatte yeni vaka sayısı 85’e düşerken, ülke genelindeki toplam vaka sayısı 25 bin 831’e, iyileşen sayısı da 21 bin 345’e yükseldi. Öte yandan dün bir günde ilk kez 41 kişinin virüs nedeniyle hayatını kaybettiği Avustralya’daki can kaybı bugün 5’e inerken, Covid-19 nedeniyle ölenlerin sayısı da 657’ye çıktı. Halen 2 bin 913 aktif vakanın bulunduğu ülkede, virüs nedeniyle hastalanan Avustralyalılardan 27’si yoğun bakım ünitesinde olmak üzere 481 kişi çeşitli hastanelerde tedavi altında bulunuyor. Covid-19 yasaklarına uymayanlara para cezası Sıkı tedbirlerin yürürlükte olduğu Victoria eyaletinde Covid-19 kurallarına aykırı davranan 122 kişiye polis ekipleri tarafından para cezası verildiği açıklandı. Para cezalarının yasaklara karşı gösteri düzenleyenlere, sokağa çıkma yasağını ihlal edenlere ve maske takmayanlara kesildiğini açıklayan Victoria Polisi, Covid-19 kurallarını ihlal edenlere müsamaha gösterilmeyeceğini duyurdu. Victoria’daki yasakları ihlal eden şahıslara 1652, iş yerlerine ise 9 bin 913 Avustralya doları para ceza kesiliyor. Queensland’a girmek isteyen Covid-19’lu kişi gözaltına alındı Queensland Eyalet Başbakanı Annastacia Palaszczuk, Victoria eyaletinde yaptırdığı Kovid-19 testi pozitif çıktıktan sonra ortadan kaybolan ve ismi açıklanmayan 48 yaşındaki bir erkeğin Queensland’a girmek isterken polis tarafından yakalandığını açıkladı. Victoria eyalet yetkilileri tarafından adresinde bulunamayan adamın Jetstar havayollarına ait bir uçakla Melbourne’dan Brisbane havalimanına geldiğini hatırlatan Başbakan Palaszczuk, ‘‘Bu, Queensland'a yasadışı yollarla girmeye çalışan adamı yakalamayı başaran polisin harika bir çalışması." ifadelerini kullandı. Queensland eyaletine kayıtlı söz konusu kişiyle aynı uçakta yer alan yolcularından test yaptırmaları kendi kendilerini karantinaya almaları istendi. Avustralya’daki Covid-19 salgını nedeniyle eyalet yönetimleri, birbirleri arasındaki sınırları kapatmış durumda. Özellikle virüsün yaygın olduğu Victoria eyaletinde yaşayan Avustralyalıların diğer eyaletlere girmelerine izin verilmiyor. NSW-Victoria eyalet sınırında yeni kurallar Yeni Güney Galler (NSW) Eyalet Başbakanı Gladys Berejiklian, Victoria eyaleti ile olan sınırlarının her iki tarafında da 50 kilometrelik alanda seyahat edilmesine izin verileceğini açıkladı. Şu an sınırların kapalı olmasından dolayı bölgede yaşayanların zor durumda olduğunu hatırlatan ve cuma gününden itibaren yürürlüğe girecek yeni kurallarla halkın rahatlayacağını belirten Başbakan Berejiklian, sınır kapatma kararının salgın boyunca verdiği en zor karar olduğunu söyledi. Berejiklian, sınırın her iki tarafında da 50’şer kilometrelik alanda seyahat özgürlüğü getirecek kararın, Victoria eyaletindeki salgının yavaşlamasıyla alındığını sözlerine ekledi. Yeni Zelanda’da 14 yeni vaka kaydedildi Yeni Zelanda Sağlık Bakanı Chris Hipkins başkent Wellington’da düzenlediği basın toplantısında ülkedeki Covid-19 vaka sayıları ve gelişmelerle ilgili açıklamada bulundu. Son 24 saatteki 8 bin 599 testten elde edilen verilere göre 14 kişiye daha Covid-19 teşhisi konulduğunu açıklayan Bakan Hipkins, ülkedeki 132 aktif vakadan 2’si yoğun bakımda olmak üzere 8 Yeni Zelandalının çeşitli hastanelerde tedavi altında olduğunu söyledi. Ülkede virüsün görüldüğü günden bu yana gerçekleştirilen 766 bin 626 testte virüse yakalandığı belirlenen 1752 kişiden 1598’i iyileşirken, 22 Yeni Zelandalı hayatını kaybetmişti. Son Güncelleme: 1 Eylül 2020 Salı 06:47
ABD'li vekilden Türk kurumlarına 'Covid-19 yardımı' teşekkürü. ABD Temsilciler Meclisi Vekili David Trone, koronavirüsle (Covid-19) mücadele kapsamında ABD'ye tıbbi yardım malzemesi gönderen Türkiye İhracatçılar Meclisi (TİM) ve Türk-Amerikan Ulusal Yönlendirme Komitesi'ne (TASC) teşekkür etti.. Maryland Eyaleti Demokrat Vekili Trone, ABD Kongresinde telekonferans üzerinden konuşma yaparak Türkiye'den Maryland eyaletine yapılan tıbbi malzeme yardımlarına değindi. TİM ve TASC'ın 20 Temmuz'da Maryland eyaletine 100 bin maske ile bin tıbbi tulum gönderdiğine vurgu yapan Trone, TASC Eş Başkanı Günay Evinç ve TİM Başkanı İsmail Gülle'ye teşekkür etti. Trone, "Türk Amerikalıların Maryland sakinlerine olan cömert desteklerinden dolayı minnettarım. Sağlık çalışanlarımız, bu salgın sürecinde ön saflarda kahramanca savaşırken, Türk toplumundan böyle bir destek görmekten dolayı sevinçliyim. TASC'ın söylediği gibi; 'Kovid'de negatif, hayatta pozitif ol'." ifadelerini kullandı. Türkiye İhracatçılar Meclisi (TİM) bünyesindeki 61 ihracatçı birliğiyle beraber başlattığı Milli Üretim Seferberliği kapsamında Maryland eyaletine 100 bin maske göndermişti. TİM adına gönderilen 74 kutu maske, Türkiye'nin Washington Büyükelçisi Serdar Kılıç tarafından Maryland Eyalet Bakanı John Wobensmith'e teslim edilmişti. Yardıma ilişkin açıklama yapan TİM Başkanı Gülle ise, Türkiye'nin, dünyanın dört bir köşesine gerçekleştirdiği tıbbi malzeme desteğiyle önemli bir tedarikçi ve yüce gönüllü bir millet olduğunu gösterdiğini aktarmıştı. Son Güncelleme: 1 Eylül 2020 Salı 05:46
25 milyon 600 binden fazla kişi virüse yakalandı. Koronavirüs (Covid-19) salgınında vaka sayısı dünya genelinde 25 milyon 600 bini geçti. Virüs nedeniyle 854 binden fazla kişi de hayatını kaybetti.. Amerika Birleşik Devletleri'nde vaka sayısı 6 milyonun üzerinde. Amerikan Başkanı Trump, AstraZeneca firmasının üzerinde çalıştığı koronavirüs aşı adayının 3. aşamaya geçtiğini açıkladı. Aşının kullanımına, 3 Kasım'a kadar onay verilebileceğini söyledi. İspanya Başbakanı Sanchez: Koronavirüs yüzyılımızın en büyük meydan okuması 462 bin kişinin virüse yakalandığı İspanya'da, hafta sonu 23 binden fazla vaka tespit edildi. İspanya Başbakanı Pedro Sanchez, "Yüzyılımızın en büyük meydan okumasına karşı birlik olmaya ihtiyacımız var" açıklaması yaptı. Hindistan eski Cumhurbaşkanı Mukherji virüs nedeniyle hayatını kaybetti Hindistan'da vaka sayısı 3 milyon 700 bine yaklaştı. Hindistan Eski Cumhurbaşkanı Pranab Mukherji, koronavirüs nedeniyle hayatını kaybetti. 84 yaşındaki Mukherji, başkent Yeni Delhi'de tedavi görüyordu. İsrail ablukası altındaki Gazze'de, koronavirüs önlemleri kapsamında sokağa çıkma yasağı ikinci bir emre kadar uzatıldı. Koronavirüs önlemleri kapsamında sokağa çıkma yasağı uzatıldı Gazze'deki Filistin Sağlık Bakanlığı, 257 kişinin hastalığa yakalandığını, 3 kişinin de virüs nedeniyle can verdiğini açıklamıştı. Son Güncelleme: 1 Eylül 2020 Salı 05:38
Nijerya'da Covid-19 vakası sayısı 54 bine yaklaştı. Batı Afrika ülkesi Nijerya'da, koronavirüs (Covid-19) tespit edilen kişi sayısı 54 bin 8'e ulaştı.. Nijerya Hastalık Kontrol Merkezinin (NCDC) açıklamasında, ülkede şimdiye kadar 403 bin 347 Kovid-19 testi yapıldığı bildirildi. Açıklamada, ülkede vaka sayısının son 24 saatte 143 artarak 54 bin 8'e yükseldiği kaydedildi. Ülkede Covid-19 nedeniyle 1013 kişinin yaşamını yitirdiği, 41 bin 638 kişinin iyileştiği ifade edildi. Açıklamada, son 24 saatte virüs kaynaklı ölüm olmadığı da aktarıldı. Afrika genelinde Covid-19 vaka sayısı 1 milyon 257 bini aştı, 29 bin 500'den fazla kişi yaşamını yitirdi. Güney Afrika'da vaka sayısı 627 bin 41'e çıkarken, bu ülkeyi 98 bin 939 vaka ile Mısır ve 62 bin 590 vaka ile Fas izledi. Morityus'ta aktif Covid-19 vakası kalmazken, Seyşeller ve Eritre'de şu ana kadar virüs kaynaklı ölüm rapor edilmedi. Son Güncelleme: 1 Eylül 2020 Salı 04:59
Gazze'de sokağa çıkma yasağı uzatıldı. İsrail ablukası altındaki Gazze Şeridi'nde, koronavirüs (Covid-19) önlemleri kapsamında sokağa çıkma yasağı uzatıldı.. İçişleri Bakanlığı Sözcüsü İyad el-Bezm, Gazze'de düzenlediği basın toplantısında, sokağa çıkma yasağının ikinci bir emre kadar uzatılmasına karar verildiğini belirtti. Bureyc Mülteci Kampı ile Refah kentindeki Tel es-Sultan ve Es-Suudi mahallelerinin sabah 08.00'den akşam 20.00'ye kadar bulundukları bölge içinde dışarı çıkabileceklerini ifade eden Bezm, ancak buralarda yaşayan kişilerin bölgelerini terk etmesinin yasak olduğunu aktardı. Bezm bu bölgelerde yaşayan kişilerin ayrıca, maske ve sosyal mesafe kuralına uymaları, kalabalık halde bir yerde bulunmamaları gerektiğini kaydetti. Gazze'deki Filistin Sağlık Bakanlığı, Covid-19 nedeniyle 3 kişinin hayatını kaybettiğini, 257 kişinin enfekte olduğunu açıklamıştı. Virüsün karantina merkezlerinin dışına sıçraması endişeleri artırdı Sağlık Bakanlığı, 2 milyona yakın insanın yaşadığı 365 kilometrekarelik alandan oluşan Gazze Şeridi'nde Covid-19 salgınının yayılmasını önlemek için yurt dışından ve işgal altındaki Batı Şeria'dan gelenler için karantina merkezleri oluşturmuştu. Dışarıdan gelenler bu karantina merkezlerinde 21 gün boyunca gözlem altında tutulduktan sonra yerleşim bölgelerine gönderiliyordu. Bu önlem sayesinde Gazze'de uzun süre virüsün yayılması engellense de Sağlık Bakanlığı 24 Ağustos'ta korkulan haberi açıkladı. Bakanlık, Gazze'deki bir mülteci kampında yaşayan aynı aileden 4 kişinin Kovid-19 testinin pozitif olduğunu duyurdu. Bu gelişme üzerine 24 Ağustos'tan itibaren Gazze Şeridi'nde 2 günlük sokağa çıkma yasağı ilan edildi. Karantina merkezleri dışında 27 Ağustos'ta da yeni vakalar tespit edilmesi üzerine sokağa çıkma yasağı 3 gün daha uzatıldı. En son 29 Ağustos'ta yasağın 2 gün daha uzatılmasına karar verildi. Uzmanlar, Covid-19'un karantina merkezleri dışına yayılması nedeniyle Gazze'deki durumun oldukça endişe verici olduğunu dile getiriyor. Aktif vaka sayısının daha da artması durumunda bölgedeki hastanelerin yetersiz kalacağı ifade ediliyor. İsrail, 13 yılı aşkın süredir Gazze Şeridi'ni kara, deniz ve havadan abluka altında tutuyor. Son Güncelleme: 1 Eylül 2020 Salı 04:39
Güney Afrika Cumhuriyeti'nde Covid-19 vaka sayısı 627 bini aştı. Güney Afrika Cumhuriyeti'nde son 24 saatte 1985 kişide koronavirüs (Covid-19) tespit edildi, vaka sayısı 627 bin 41'e yükseldi.. Sağlık Bakanlığının verilerine göre, ülkede Covid-19 nedeniyle 121 kişi daha hayatını kaybetti. Ölenlerin sayısının 14 bin 149'a çıktığı ülkede Covid-19 vaka sayısı 627 bin 41'e ulaştı. Bugüne kadar 3 milyon 693 bin 721 test yapıldı. Kovid-19 vakalarından 540 bin 923'ü ise iyileşti. En fazla vaka Gauteng bölgesinde görülürken, en az vaka ve ölüm Northern Cape bölgesinde kaydedildi. Güney Afrika Cumhuriyeti, Afrika'da Covid-19'un en fazla görüldüğü ülke olmayı sürdürüyor. Son Güncelleme: 1 Eylül 2020 Salı 03:07
Almanya'da polis kadın protestocuyu yumrukladı. Almanya'nın başkenti Berlin'de, polisin yeni tip koronavirüs (COVID-19) önlemlerini protesto eden biri hamile iki kadın göstericiye şiddet uygulaması tepkilere neden oldu. Polisin kadını yumrukladığı anlar kameraya yansıdı.. Tiergarten'de bulunan Zafer Anıtı önünde izinsiz toplanan göstericilere polis müdahale etti. Kadına yumruk attı Sosyal medyaya yansıyan görüntülerde, 4 polisin bir kadını yere yatırarak kelepçelemek istediği, kadının direnmesi üzerine polislerden birinin kadına şiddetli şekilde yumruk attığı görülüyor. Görüntülerin sosyal medyaya yansıması üzerine kullanıcılar, polisin protestocuya şiddet uygulamasına tepki gösterdi. Berlin polisinden yapılan açıklamada, COVID-19 önlemlerine uymayan söz konusu kadının, gözaltına alınmak istenirken şiddete uğramasının ardından soruşturma açıldığı kaydedildi. Hamile kadına da şiddet uygulandı Alman medyasında yer alan haberlerde, polisin şiddet uyguladığı diğer bir kadının da hamile olduğu ve polis tarafından yere yatırılarak üzerine basıldığı öğrenildi. Polisin açıklamasında, hamile kadının polise tükürdüğü ve mukavemette bulunduğu ifade edilerek, iki kadının da hastaneye gitmeyi reddettikleri belirtildi. Son Güncelleme: 1 Eylül 2020 Salı 00:51
Uluslararası Adalet Divanı'nda Katar ve BAE arasındaki davanın duruşmaları başladı. Katar'ın, Birleşik Arap Emirlikleri (BAE) aleyhine "Her Türlü Irk Ayrımcılığının Tasfiye Edilmesine Dair Uluslararası Sözleşme"nin ihlali gerekçesiyle Uluslararası Adalet Divanı'nda (UAD) açtığı davanın duruşmaları başladı.. Merkezi Hollanda'nın başkenti Lahey'de bulunan Divanın 2018 yılında BAE aleyhine verdiği tedbir kararlarına ilişkin itirazların görüşüleceği ve bir hafta sürecek duruşmalara, bugün BAE'nin sunumuyla başlandı. Yeni tip koronavirüs (COVID-19) önlemleri sebebiyle duruşmalar video konferans yöntemiyle gerçekleştirildi. Katar'ın "terörü ve aşırılıkçı" faaliyetleri desteklediğini iddia eden BAE, Katarlılar aleyhine yapılan uygulamaların ırk ayrımcılığı teşkil etmediğini savunarak tedbir kararlarının kaldırılmasını istedi. Doha yönetimi ise Katarlıların BAE'den sınır dışı edildiğini, ülkeye alınmadığını ve hava sahası ile limanların Katar vatandaşlarına kapatıldığını iddia ederek, BAE'nin 1965 tarihli BM Her Türlü Irk Ayrımcılığının Tasfiye Edilmesine Dair Uluslararası Sözleşmesi'ni ihlal ettiğini belirterek, tedbir kararlarının devam ettirilmesini istedi. Divan BAE aleyhine tedbire hükmetmişti Uluslararası Adalet Divanı, 2018 yılında verdiği kararda BAE'nin komşusu Katar'a yönelik abluka kararının uygulanmasında Katarlı vatandaşlara yönelik kısmi hak ihlali olduğuna hükmetmişti. Mahkeme, BAE'nin bazı önlemler alması ve bundan sonra iki tarafın ortalığı gerecek hareketlerden kaçınmaları gerektiğini karara bağlamıştı. UAD, BAE'nin abluka kararından etkilenen ailelerin birleşiminin tekrar sağlanması, Katarlı öğrencilere eğitimlerini tamamlama imkanı verilerek, bu öğrencilerin eğitimlerini başka bir ülkede devam ettirme isteği durumunda tüm eğitim kayıtlarının tahsis edilmesi ve Katar vatandaşlarının BAE'deki tüm mahkeme ve yargı organlarına erişimlerinin sağlaması gerektiğini belirtmişti. Körfez'de abluka krizi Suudi Arabistan, BAE, Bahreyn ve Mısır yönetimlerinin, 5 Haziran 2017'de Katar ile tüm diplomatik ilişkilerini kesmeleri ve ekonomik abluka uygulamaları Körfez bölgesinde krize yol açmıştı. Katar, BAE'ye karşı 21 Aralık 2017'nin ardından 3 Ocak, 14 ve 25 Şubat ile 4 Mart 2018 tarihlerinde hava sahasını ihlal ettiği gerekçesiyle Birleşmiş Milletler'e (BM) başvuruda bulunmuştu. Doha yönetimi, Bahreyn'i de iki kez hava sahası ihlali yaptığı gerekçesiyle BM'ye şikayet etmişti. Buna karşın BAE de Katar'ın 5 yolcu uçağını taciz ettiğini ileri sürmüştü. Son Güncelleme: 31 Ağustos 2020 Pazartesi 23:52
Eski Hindistan Cumhurbaşkanı Pranab Mukherji öldü. Eski Hindistan Cumhurbaşkanı Pranab Mukherji başkent Yeni Delhi’de tedavi gördüğü hastanede 84 yaşında öldü.. NDTV televizyonunun haberine göre, 10 Ağustos'ta hastaneye kaldırıldığında beyin ameliyatı geçiren Mukherji'ye operasyonun ardından yeni tip koronavirüs (COVID-19) teşhisi konuldu. Doktorlar, ameliyatın ardından Mukherji’nin komada olduğunu ve son günlerde sağlığının akciğer enfeksiyonu sebebiyle kötüye gittiğini kaydetti. Eski Cumhurbaşkanı’nın milletvekili oğlu Abijit Mukherji, babasının akşam saatlerinde tedavi gördüğü hastanede hayatını kaybettiğini açıkladı. Mukherji, 51 yıllık siyasi hayatında farklı başbakanlar döneminde maliye, dışişleri ve savunma bakanlıklarında bulunmuş, 2012-2017 döneminde Cumhurbaşkanlığı yapmıştı. Mukherji'nin ölümü üzerine aralarında Cumhurbaşkanı Ram Nath Kovind ve Başbakan Narendra Modi'nin de bulunduğu çok sayıda siyasetçi mesajlar yayımladı. Son Güncelleme: 31 Ağustos 2020 Pazartesi 16:49
İtalya'da ekonomi 2'nci çeyrekte beklenenden fazla küçüldü. İtalya'da ekonomi, yeni tip koronavirüs (COVID-19) salgınının etkisiyle yılın 2'nci çeyreğinde, beklentilerin üstünde, yüzde 12,8 daraldı.. İtalya Ulusal İstatistik Kurumu’nun (ISTAT) nihai verilerine göre, ülkede mevsim ve takvim etkilerinden arındırılmış Gayri Safi Yurtiçi Hasıla (GSYH), bu yılın 2'nci çeyreğinde bir önceki çeyreğe kıyasla yüzde 12,8 küçüldü. Piyasa beklentisi ekonominin yüzde 12,4 daralması yönündeydi. ISTAT da 31 Temmuz'da öncü verilerle GSYH'nın 2'nci çeyrekte yüzde 12,4 daraldığını açıklamıştı. Euro Bölgesi'nin Almanya ve Fransa’dan sonra 3'üncü büyük ekonomisi, ilk çeyrekte yüzde 5,5'lik daralma yaşamıştı. Çeyrek bazda ele alındığında, büyümeye olumsuz katkı dış ticaretten geldi. 2'nci çeyrekte ihracat yüzde 26,4 ve ithalat 20,5 düştü. Bu da GSYH üzerinde olumsuz bir etki yaptı. Bu dönemde hane halkının nihai tüketim harcamaları yüzde 8,7 ve genel sabit yatırımlar yüzde 14,9 düşüş gösterdi. 2'nci çeyrekte takvim etkisinden arındırılmış yıllık GSYH daralması yüzde 17,3'den yüzde 17,7'ye revize edildi. İtalya hükümeti, ekonominin bu yıl COVID-19 salgınının etkisiyle yüzde 8 daralmasını öngörürken, bunun daha da aşağı çekilmesi bekleniyor. AB Komisyonu ise bu yıl İtalya'nın GSYH'sinin 11,2 daralacağını öngörüyor. Son Güncelleme: 31 Ağustos 2020 Pazartesi 16:20
Japonya'nın yeni başbakanı 17 Eylül'de belli olabilir. Japonya'da geçen hafta istifa eden Şinzo Abe'nin yerine gelecek yeni başbakanın 17 Eylül'de düzenlenecek olağanüstü meclis oturumunda seçilmesi bekleniyor.. Kamu yayıncısı NHK'nın haberine göre, iktidardaki Liberal Demokrasi Partisinin (LDP) yarınki genel konseyinde, yeni başbakanın ne zaman seçileceğine ilişkin takvim belirlenecek. LDP, başkanlık yarışını 13-15 Eylül arasında sonuçlandırarak, yeni başbakanın seçilmesi için olağanüstü meclis oturumunun 17 Eylül'de düzenlenmesi çağrısında bulunacak. Bu arada, LDP Politika Araştırmaları Konseyi Başkanı ve eski Dışişleri Bakanı Kişida Fumio ile LDP eski Genel Sekreteri ve eski Savunma Bakanı İşiba Şigeru'nun yarışta yer alacağı kaydedildi. Kyodo ajansının haberine göre, Kabine Baş Sekreteri Suga Yoşihide'nin de yarışa dahil olması bekleniyor. Suga, düzenlediği günlük basın toplantısında adaylık sorusuna yorum yapmadı. Son sağlık kontrollerinde hastalığının yeniden nüksettiğini belirten Abe, geçen hafta, 7 yıl 8 ay boyunca sürdürdüğü görevinden ayrılma kararı aldığını açıklamıştı. Son Güncelleme: 31 Ağustos 2020 Pazartesi 09:54
Brezilya'da salgın son 24 saatte 366 can aldı. Koronavirüs (Covid-19) nedeniyle son 24 saatte Brezilya'da 366, Meksika'da 339, Hindistan'da da 971 kişi hayatını kaybetti.. Covid-19 salgınından en çok etkilenen ikinci ülke Brezilya'da virüs nedeniyle son 24 saatte 366 kişi öldü. Brezilya Sağlık Bakanlığının verilerine göre, 366 kişinin yaşamını yitirmesiyle ülkedeki virüs kaynaklı ölü sayısı 120 bin 828’e, vaka sayısı da 16 bin 158 artarak 3 milyon 862 bin 311’e yükseldi. Yaklaşık 46 milyon nüfuslu, ülkenin ticaret merkezi Sao Paulo eyaleti, 803 bin 404 vaka ve 29 bin 978 virüs kaynaklı ölümle ülkenin salgından en çok etkilenen bölgesi olarak öne çıkıyor. Virüsten iyileşenlerin sayısı ise 3 milyon 31 bin 559 olarak kayda geçti. Son Güncelleme: 31 Ağustos 2020 Pazartesi 08:32
Afrika'da Covid-19 vaka sayısı 1 milyon 250 bini aştı. Afrika kıtasında, koronavirüs (Covid-19) tespit edilenlerin sayısı 1 milyon 250 bin 375'e yükseldi.. Covid-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 8 bin 463 artarak 1 milyon 250 bin 375 oldu. Salgın nedeniyle ölenlerin sayısı ise 161 artışla 29 bin 633'e ulaştı. Bugüne kadar Covid-19 kaynaklı en fazla can kaybı 14 bin 28 ölümle Güney Afrika, 5 bin 399 ölümle Mısır, 1501 ölümle Cezayir'de görüldü. Morityus'ta aktif Covid-19 vakası kalmazken, Seyşeller ve Eritre'de de şu ana kadar ölüm rapor edilmedi. Güney Afrika'da vaka sayısı 625 bin 56, bu ülkeyi 98 bin 727 vaka ile Mısır ve 61 bin 399 vaka ile Fas izledi. Afrika'da, virüse yakalanan 979 bin 996 kişi ise iyileşti. Son Güncelleme: 31 Ağustos 2020 Pazartesi 08:00
Avustralya’da bir günde Covid-19'dan 41 kişi hayatını kaybetti. Avustralya’da koronavirüsten (Covid-19) ilk can kaybının yaşandığı 1 Mart’tan bu yana, bir günde ilk kez 41 kişi virüs nedeniyle hayatını kaybetti.. Covid-19 salgının yayılmasından dolayı 2 Ağustos’ta "felaket durumu" ilan edilen ve 4. seviyede yasakların yürürlükte olduğu Victoria eyaletinde, koronavirüsten 41 kişinin hayatını kaybetmesiyle, Avustralya’da bir günde en fazla ölüm bugün yaşandı. Avustralya’da virüsün en fazla ölüme neden olduğu Victoria’da, bugünkü can kayıplarıyla birlikte eyalete Covid-19’dan hayatını kaybedenlerin sayısı 565’e yükselirken ülke genelindeki can kaybı da 652’ye çıktı. Son günlerde can kaybı yaşanmayan Yeni Güney Galler’de 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi Covid-19 nedeniyle hayatını kaybetmişti. Öte yandan son 24 saat içinde Victoria’da 73, Yeni Güney Galler’de 10, Queensland eyaletinde 1 kişiye daha Covid-19 teşhisi konulurken, virüse yakalandığı belirlenen 25 bin 754 Avustralyalıdan, 21 bin 11’i iyileşti. Halen 3 bin 163 aktif vakanın bulunduğu ülkede, 31’i yoğun bakımda olmak üzere 501 kişinin tedavileri çeşitli hastanelerde devem ediyor. Victoria’da yeni vaka sayıları düşüyor, can kaybı artıyor Ağustos başından bu yana 4. seviye kısıtlamaların yanı sıra 20.00-05.00 saatlerinde sokağa çıkma yasağının uygulandığı Victoria eyaletinin başkenti Melbourne ve eyalet genelindeki sıkı tedbirler, günlük 725’lere ulaşan yeni vaka sayılarını düşürmeye başladı. Eyalette bugün kaydedilen 73 yeni vaka, son haftalarda kaydedilen en düşük rakam oldu. Ancak alınan önlemlere rağmen eyaletteki can kayıplarındaki artış, bugün ilk kez 41 kişinin daha hayatını kaymesiyle devam etti. Ölenlerin çoğunluğunun yaşlı bakım evlerde kalanlardan oluşması nedeniyle, can kayıplarının sürmesinden endişe ediliyor. Melbourne’daki sıkı yasaklar gevşetilebilir Victoria Eyalet Başbakanı Daniel Andrews, Melbourne’da düzenlediği basın toplantısında, 13 Eylül’e kadar yürürlükte olan sıkı yasakların gevşetileceğine işaret etti. Kısıtlamaları hafifletecek "yol haritasını" hafta sonunda yapacağı toplantıda duyurma sözü veren ve hayatın normale dönebilmesi için bazı kuralların devem edeceğini hatırlatan Başbakan Andrews, "Bu gevşemeyi sağlayacak yol haritasının esasını oluşturan bir dizi temel ilke olacak." ifadelerini kullandı. Yaklaşık 4 haftadır yürürlükteki sıkı yasaklara tepki gösteren Avustralyalılar, hafta sonunda kenar semtlerde gerçekleştirdikleri düşük katılımlı protesto gösterilerini, hafta sonunda Melbourne kent merkezine taşımaya hazırlanıyor. Geçtiğimiz hafta Melbourne'un Dandenong ve Broadmeadows semtlerinde düzenlenen gösterilerde polis bazı kişileri gözaltına almıştı. Yeni Zelanda’da 9 yeni vaka kaydedildi Yeni Zelanda Sağlık Bakanı Chris Hipkins, son 24 saatteki test sonuçlarına göre 9 kişiye daha Covid-19 teşhisi konulduğunu açıkladı. Yeni vakalarla birlikte ülkedeki aktif vaka sayısının 131 olduğunu belirten Bakan Hipkins, aktif vakalardan 2'si yoğun bakımda olmak üzere 11 kişinin çeşitli hastanelerde tedavi gördüğünü söyledi. Yeni Zelanda’da Covid-19’a yakalandığı belirlenen toplam 1738 kişiden 1585’i iyileşirken, 22 Yeni Zelandalı hayatını kaybetti. Son Güncelleme: 31 Ağustos 2020 Pazartesi 06:43
Kuzey Makedonya'da yeni hükümete güvenoyu. Kuzey Makedonya'da kurulan koalisyon hükümeti Meclisten güvenoyu aldı.. Ülkede 15 Temmuz 2020'de yapılan erken genel seçimde birinci olan Makedonya Sosyal Demokratlar Birliğinin (SDSM) genel başkanı Zoran Zaev'in başbakan olarak görev aldığı yeni kabinenin güven oylamasında 62 milletvekili "evet", 51 milletvekili "hayır" oyu kullandı, hiçbir milletvekili çekimser kalmadı. 120 koltuklu meclisteki oylamaya 113 milletvekili katıldı. SDSM, Demokratik Bütünleşme Birliği (BDİ), BESA Hareketi ve Liberal Demokratik Partisi (LDP) siyasi oluşumlarının kurduğu yeni hükümette Birinci Başbakan Yardımcısı ve Siyasi Sistem Bakanlığı görevine Artan Grubi, Avrupa İşlerinden Sorumlu Başbakan Yardımcılığı görevine Nikola Dimitrov, Yolsuzlukla Mücadeleden Sorumlu Başbakan Yardımcılığı görevine Lyupço Nikolovski ve Ekonomiden Sorumlu Başbakan Yardımcılığı görevine Fatmir Bütüçi getirildi. SDSM’nin 11, BDİ’nin 6, BESA Hareketi ve LDP’nin ise birer bakanlık yürüteceği yeni kabinenin diğer üyeleri ise şöyle: "Savunma Bakanı Radmila Şekerinska, İçişleri Bakanı Oliver Spasovski, Sağlık Bakanı Venko Filipçe, Adalet Bakanı Boyan Mariçiç, Eğitim ve Bilim Bakanı Mila Carovska, Ulaştırma ve Haberleşme Bakanı Blagoy Boçvarski, Kültür Bakanı İrena Stefoska, Çalışma ve Sosyal Politikalar Bakanı Yahoda Şahpaska, Dışişleri Bakanı Buyar Osmani, Maliye Bakanı Fatmir Besimi, Ekonomi Bakanı Kreşnik Bekteşi, Enformasyon Toplumu ve Yönetim Bakanı Yeton Şakiri, Çevre ve Alan Planlama Bakanı Naser Nuredini, Tarım, Ormancılık ve Su İşleri Bakanı Ariyanit Hoca ve Yerel Yönetim Bakanı Goran Milevski." Meclisteki oylama öncesi bir konuşma yapan Zaev, vatandaşlar için daha iyi standartlar ve perspektifler taahhüdünde bulundu. Yeni hükümetin, tüm vatandaşların güveneceği bir hukuk sistemi için çalışacağını vurgulayan Zaev, hükümet olarak dürüst ve sorumlu bir şekilde vatandaşların hizmetinde olacaklarına vurgu yaptı. "Kararlılığımız ve ortak çalışmamız ile hepimizin gurur duyacağı bir ülke ve kurumlara sahip olacağız" diyen Zaev, ekonomiye tam bağlılık ile istikrarlı bir siyasi ve öngörülebilir dönem taahhüdünde bulundu. Hükümetin kurulması için 120 üyeli mecliste 61 milletvekilinden oluşan meclis çoğunluğunun sağlanması gerekiyor. Seçim sonuçları Kuzey Makedonya’da 15 Temmuz’da yapılan erken genel seçimin resmi sonuçlarına göre, SDSM öncülüğündeki "Yapabiliriz İttifakı" 327 bin 408 oy (yüzde 35,89) alarak 46 milletvekili çıkardı. Bir diğer Makedon partisi İç Makedon Devrimci Örgütü-Makedonya Ulusal Demokratik Birliği (VMRO-DPMNE) öncülüğündeki "Doğrul Makedonya İttifakı" da 315 bin 344 oy (yüzde 34,57) alarak Meclis'te 44 koltuk elde etti. Ülkedeki en büyük Arnavut partisi konumundaki BDİ 104 bin 587 oy (yüzde 11,48) alarak 15 milletvekili, "Şimdi Zamanı" sloganıyla ittifak kuran "Arnavutlar için İttifak" ve "Alternativa" partileri arasındaki ittifak 81 bin 620 oy (yüzde 8,95) alarak 12 milletvekili, Sol (Levica) Partisi 37 bin 426 oy (4,1) alarak 2 milletvekili, Arnavut Demokratik Partisi (PDSH) de 13 bin 930 oy (yüzde 1,53) alarak 1 milletvekili çıkardı. SDSM öncülüğündeki "Yapabiliriz İttifakı"nda diğer partilerin yanı sıra Türk Demokratik Partisi (TDP) ve Türk Hareket Partisi (THP) de yer aldı. TDP ve THP bu seçimlerde birer milletvekili çıkardı. Son Güncelleme: 31 Ağustos 2020 Pazartesi 02:28
Arap ülkelerinde Covid-19 kaynaklı can kayıpları arttı. Koronavirüs (Covid-19) nedeniyle hayatını kaybedenlerin sayısı Cezayir'de 1501'e, Umman'da 677'ye yükseldi.. Cezayir Sağlık Bakanlığından yapılan yazılı açıklamada, son 24 saatte Covid-19 nedeniyle 10 kişinin yaşamını yitirdiği, 364 kişinin enfekte olduğu, 261 kişinin iyileştiği bildirildi. Böylece toplam can kaybı 1501'e, vaka sayısı 44 bin 145'e yükselirken, 30 bin 978 kişi sağlığına kavuştu. Umman Umman Sağlık Bakanlığı, Covid-19 nedeniyle 27 kişinin daha hayatını kaybettiğini, 539 kişide virüs tespit edildiğini duyurdu. Bakanlık, toplam can kaybının 677, vaka sayısının 85 bin 544 olduğunu, 80 bin 459 kişinin iyileştiğini kaydetti. Ürdün Ürdün Sağlık Bakanlığından yapılan yazılı açıklamada, 73 kişiye Covid-19 teşhisi konulduğu, 22 kişinin iyileştiği belirtildi. Bugüne dek virüs nedeniyle 15 kişinin hayatını kaybettiği ülkede, vaka sayısı 1966'ya, iyileşen kişi sayısı 1488'e yükseldi. Son Güncelleme: 31 Ağustos 2020 Pazartesi 02:25
Gana'da havalimanları 5 ay sonra yeniden açılıyor. Batı Afrika ülkesi Gana'da koronavirüs (Covid-19) önlemleri kapsamında kapatılan havalimanları yeniden faaliyete geçiyor.. Devlet Başkanı Nana Akuffo-Addo, ulusa sesleniş konuşmasında, ülkede 5 ay önce Kovid-19 nededniyle kapatılan havalimanlarının 1 Eylül'den itibaren ticari uçuşlara yeniden açılacağını duyurdu. Gana'ya giriş yapacak yolcuların son 72 saatte yaptığı Kovid-19 testini göstermek zorunda olduğunu anlatan Akuffo-Addo, "Ülkeye gelen her yolcuya da havaalimanında yeniden test yapılacak, ancak 5 yaş altı çocuklara Kovid-19 testi yapılmayacak." dedi. Akuffo-Addo, ülkenin kara ve deniz sınırlarının kapalı kalmaya devam edeceğini ifade ederek, okulların da ocak 2021'de açılacağını kaydetti. Ülkede şimdiye kadar 44 bin 298 Kovid-19 vakası görüldü, 276 kişi hayatını kaybetti. Son Güncelleme: 31 Ağustos 2020 Pazartesi 03:07
Türkiye'den Norveç'te Kur'an-ı Kerim'e yönelik saygısızlığa kınama. Dışişleri Bakanlığınca, dün Norveç'te Kur'an-ı Kerim'in yırtılmasına, "Norveç’te bir grup İslam düşmanı ve ırkçının Kur'an-ı Kerim'e yönelik saygısızlığını en ağır şekilde kınıyoruz." ifadeleriyle tepki gösterildi.. Bakanlık, Norveç'te Kur'an-ı Kerim'e yönelik saygısızlığa karşı yazılı açıklamada bulundu. Açıklamada, "Norveç'te bir grup İslam düşmanı ve ırkçının Kur'an-ı Kerim’e yönelik saygısızlığını en ağır şekilde kınıyoruz. Hep vurguladığımız gibi, bu tür kışkırtıcı eylemler sadece Müslümanları değil, hukuk devletlerini ve demokratik sistemleri de hedef almaktadır. Bu Nazi kalıntıları bulundukları toplumu bir virüs gibi sarmakta ve zarar vermektedir." ifadeleri kullanıldı. Hastalıklı zihniyetlerle mücadele etmenin ancak söz konusu fikirleri yayan popülist siyasetçilerin dışlanmasıyla mümkün olacağı belirtilen açıklamada, ırkçılık ve İslam düşmanlığının ifade özgürlüğü kapsamında görülmesinin son derece yanlış olduğu vurgulandı. Açıklamada, ana akım siyasi partilerin de sırf oy uğruna bu ırkçı söylemleri engellememesi veya kısmen benimsemesinin ciddi bir tehdit oluşturduğuna dikkat çekilerek şunlar kaydedildi: "Türkiye her zaman faşist ırkçı akımlarla mücadelesini sürdürecektir. Bu çerçevede, Avrupalı siyasetçilere ve Avrupa kurumlarına da bu tehlikeyi ciddiye almaları ve buna karşı mücadele etmeleri konusunda çağrıda bulunuyoruz. Maalesef Kutsal Kitabımıza yönelik bu tür eylemler, bilhassa demokrasi, insan hakları ve hukukun üstünlüğü konularında en önde geldiklerini iddia eden İskandinav ülkelerinde son birkaç yılda artan şekilde yaşanmaktadır. Geçen kasım ayındakine benzer şekilde gerçekleştirilen bu eylemin tekrarlanmamasını teminen Norveç makamlarının gerekli tüm önlemleri almalarını bekliyoruz." Norveç'in başkenti Oslo'da İslam karşıtı aşırı sağcı bir grubun dün parlamento önünde düzenlediği eylemde Kur'an-ı Kerim yırtılmıştı. Son Güncelleme: 31 Ağustos 2020 Pazartesi 00:36
İran'da Aşura etkinlikleri COVID-19 tedbirleri gölgesinde düzenlendi. Başkent Tahran'da Hazreti Hüseyin ve 72 arkadaşının Kerbela'da katledilmelerinin 1381'inci Hicri yıl dönümü nedeniyle düzenlenen Aşura töreni, yeni tip koronavirüs (COVID-19) tedbirleri gölgesinde düzenlendi.. İran medyasına göre, Hicri takvime göre Muharrem ayının 10'uncu gününde şehid edilen Hz. Hüseyin'in yasını tutmak için İran'ın çeşitli kentlerinde eş zamanlı anma törenleri gerçekleştirildi. Tahran'daki törenlerin en büyüklerinden biri, kentin güneyindeki Şehrirey ilçesinde düzenlendi. [Fotoğraf: AA] Tören COVID-19 tedbirleri kapsamında açık alanda ve sosyal mesafe gözetilerek gerçekleştirilirken alanı, "Ya Hüseyin" feryatları ile mersiyeler (ilahiler) okuyarak, ellerini göğsüne (sine zeni) ve sırtlarına zincir vuran binlerce kişi doldurdu. [Fotoğraf: AA] Muharrem törenleri Hz. Hüseyin'in Kerbela'da kıldığı son namaz olarak bilinen öğle namazının kılınmasıyla sona erdi. Ülkede Muharrem ayı yaklaşırken Aşura etkinliklerinin düzenlenme konusu COVID-19 salgını nedeniyle tartışmalara neden olmuş, muhafazakarlar, her şeye rağmen söz konusu etkinliklerin yapılması konusunda ısrar ederken, Sağlık Bakanlığı, etkinliklerin açık veya çatısı yüksek alan ve binalarda yapılması gibi bir dizi tedbirin alınması gerektiğini duyurmuştu. Son Güncelleme: 30 Ağustos 2020 Pazar 16:38
Hamas lideri Heniyye: Gazze ablukasının sona ermesi için temaslarımız sürüyor. Hamas Siyasi Büro Başkanı İsmail Heniyye, İsrail'in Gazze Şeridi'ne uyguladığı ablukanın kaldırılması için temaslarının devam ettiğini belirtti.. Hamas lideri Heniyye, yaptığı yazılı açıklamada, "Gazze ablukasının sona ermesi konusunda halkın isteğini gerçekleştirmek ve özellikle yeni tip koronavirüsün (COVID-19) bölgeye girmesiyle bu felaketin etkilerinden kurtulmak için temaslarımızı sürdürüyor ve bu konuda çaba sarf ediyoruz." ifadelerini kullandı. Bu konuda Mısır ile Katar'ın oynadıkları role ve "Katar Gazze'yi Yeniden İmar Komitesi" Başkanı Muhammed el-İmadi'nin ara buluculuk çabalarına güvendiğini kaydeden Heniyye, asıl sorunun işgal ve işgalcilerin Gazze halkının adil taleplerini kabul etmemesi olduğunu vurguladı. Heniyye, "Kararımızın ve halkımızın kararının, bu haksız ablukanın tüm şekillerini sona erdirmek olduğunu son derece açık bir şekilde duyuruyoruz." açıklamasında bulundu. 'İsrail, Gazze'ye gıda ve sağlık malzemesi hariç tüm ürünlerin girişini yasakladı' Katar Gazze'yi Yeniden İmar Komitesi Başkanı İmadi, dün akşam Hamas ve İsrail'den yetkililerle iki taraf arasında bu ayın başından itibaren artan gerginliği sona erdirme konusunda ara buluculuk yapmak için görüşmeler yürütmüştü. İsrail, son günlerde ablukayı ağırlaştırmasının yanı sıra Gazze Şeridi'nden sınır bölgelerindeki Yahudi yerleşim birimlerine yanan balonlar gönderildiği gerekçesiyle Hamas hedeflerine yönelik hava saldırılarını da artırdı. İsrail, yaklaşık 2 milyon Filistinlinin yaşadığı Gazze Şeridi'ni 2006'dan bu yana kara, deniz ve havadan abluka altında tutuyor. Son Güncelleme: 30 Ağustos 2020 Pazar 12:26
Afrika'da koronavirüs salgını hız kesmiyor. Afrika kıtasında, koronavirüs (Covid-19) tespit edilenlerin sayısı 1 milyon 241 bin 912'ye yükseldi.. Covid-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 8 bin 547 artarak 1 milyon 241 bin 912 oldu. Salgın nedeniyle ölenlerin sayısı ise 331 artışla 29 bin 472'ye ulaştı. Bugüne kadar Covid-19 kaynaklı en fazla can kaybı 13 bin 981 ölümle Güney Afrika, 5 bin 376 ölümle Mısır, 1491 ölümle Cezayir'de görüldü. Morityus'ta aktif Covid-19 vakası kalmazken, Seyşeller ve Eritre'de de şu ana kadar ölüm rapor edilmedi. Güney Afrika'da vaka sayısı 622 bin 551, bu ülkeyi 98 bin 497 vaka ile Mısır ve 60 bin 56 vaka ile Fas izledi. Afrika'da, virüse yakalanan 972 bin 908 kişi ise iyileşti. Son Güncelleme: 30 Ağustos 2020 Pazar 08:06
Avustralya’da Covid-19’dan can kaybı 611’e çıktı. Avustralya’da son 24 saatte 11 kişinin daha koronavirüsten (Covid-19) hayatını kaybetmesiyle, ülkedeki toplam can kaybı 61’e yükseldi.. Avustralya’da Covid-19’dan en fazla can kaybının yaşandığı Victoria’da, 11 kişinin daha ölmesiyle, ülke genelindeki can kaybı 611’e çıkarken, virüsün ilk görüldüğü günden bu yana yaklaşık 6 milyon 120 bin testin sonucuna göre, koronavirüse yakalanan 25 bin 670 Avustralyalıdan 20 bin 851’i de sağlığına kavuştu. Öte yandan son 24 saat içinde Victoria’da 114, Yeni Güney Galler’de 7, Queensland eyaletinde 4 kişiye daha Covid-19 teşhisi konulurken, diğer eyaletlerde yen vaka sayısı kaydedilmedi. Son günlerde can kaybı yaşanmayan Yeni Güney Galler’de (NSW) 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi Covid-19 nedeniyle hayatını kaybetmişti. Halen 3 bin 319 aktif vakanın bulunduğu ülkede, 32’si yoğun bakım ünitesinde olmak üzere, 510 kişinin tedavileri çeşitli hastanelerde devam ediyor. Yeni Zelanda’da 2 yeni vaka kaydedildi Yeni Zelanda Halk Sağlığı Direktörü Dr. Caroline McElnay, son 24 saatteki test sonuçlarına göre 2 kişiye daha Covid-19 teşhisi konulduğunu açıkladı. Yeni vakalarla birlikte ülkedeki aktif vaka sayısının 137 olduğunu açıklayan Dr. McElnay, aktif vakalardan 2’si yoğun bakımda olma üzere 10 kişinin çeşitli hastanelerde tedavi gördüğünü kaydetti. Yeni Zelanda’da Covid-19’a yakalandığı belirlenen toplam 1729 kişiden 1570’i iyileşirken, 22 Yeni Zelandalı hayatını kaybetti. Son Güncelleme: 30 Ağustos 2020 Pazar 07:15
Mısır ve Cezayir'de Covid-19'dan ölenlerin sayısı yükseldi. Koronavirüs (Covid-19) kaynaklı can kayıpları Mısır'da 5 bin 376'ya, Cezayir'de1491'e yükselirken, Ürdün'de de vaka sayısı arttı.. Mısır Sağlık Bakanlığından yapılan yazılı açıklamaya göre, salgında son 24 saatte 14 kişi daha hayatını kaybetti ve 212 yeni vaka tespit edildi. Böylece virüs nedeniyle yaşanan can kaybı 5 bin 376'ya, tespit edilen vaka sayısı da 98 bin 497'ye çıktı. Ülkede toplam iyileşen sayısı ise 71 bin 302 oldu. Cezayir Cezayir Sağlık Bakanlığından yapılan yazılı açıklamada, 8 kişinin daha virüs nedeniyle yaşamını yitirdiği, 379 kişinin enfekte olduğu, 281 kişinin de sağlığına kavuştuğu ifade edildi. Açıklamada, bu verilerle Covid-19'dan ölümlerin 1491'e, vakaların 43 bin 782'ye, iyileşenlerin sayısının da 30 bin 717'ye çıktığı kaydedildi. Ürdün Ürdün Sağlık Bakanlığı da ülke genelinde 24 yeni vaka tespit edildiğini açıkladı. Böylece toplam vaka sayısının 183'e yükseldiği ifade edilen açıklamada, ülkede şu ana kadar virüs nedeniyle 15 kişinin yaşamını yitirdiği hatırlatıldı. Açıklamada ayrıca 79 kişinin hastalığı yenmesiyle toplam iyileşen sayısının 1466'ya ulaştığı kaydedildi. Son Güncelleme: 30 Ağustos 2020 Pazar 04:55
İsrail'de Netanyahu karşıtları yine meydanlara indi. İsrail'de binlerce kişi Başbakanlık konutu yakınında toplanarak Başbakan Binyamin Netanyahu'nun istifasını istedi.. "Siyah Bayraklılar Hareketi" olarak bilinen grubun çağrısı üzerine, Batı Kudüs’te yer alan Başbakanlık konutu yakınında düzenlenen gösteriye yaklaşık 20 bin kişinin katıldığı belirtildi. Gösterinin yapılacağı caddeye çıkan yolları trafiğe kapatan polis, çevrede yoğun güvenlik önlemleri aldı. Siyah ve kırmızı renkte bayraklar taşıyan göstericilerden bazıları İsrail Başbakanı'nı kastederek "suç başbakanı" yazılı tişörtler giydi, sık sık "Yalancı Netanyahu evine dön" sloganı attı. Netanyahu maskesi takan bir göstericinin mahkum kıyafeti giymesi ve ellerinin kelepçeli olması dikkati çekti. İsrail'in yanı sıra Birleşik Arap Emirlikleri (BAE) bayrağının da açıldığı gösteriye yaklaşık 200 Ultra-Ortodoks Yahudi'nin destek verdiği görüldü. Covid-19 salgınında ikinci dalganın etkisine giren ve işsizliğin yüzde 20’yi geçtiği İsrail’de Netanyahu karşıtı gösteriler, yaklaşık 3 aydır artarak devam ediyor. Batı Kudüs'te geçen hafta düzenlenen gösteride polis 30 protestocuyu gözaltına almıştı. Son Güncelleme: 30 Ağustos 2020 Pazar 03:24
Güney Afrika Cumhuriyeti'nde Covid-19 vaka sayısı 622 bini aştı. Güney Afrika Cumhuriyeti'nde yeni tip koronavirüs (Covid-19) vaka sayısı 622 bin 551'e yükseldi.. Sağlık Bakanlığı verilerine göre, ülkede son 24 saatte 238 kişi Covid-19 nedeniyle hayatını kaybetti. Böylece virüs kaynaklı can kaybı 13 bin 981'e ulaştı. Ülkede son 24 saatte 2 bin 419 kişide daha Covid-19 tespit edilmesiyle vaka sayısı 622 bin 551'e çıktı. Bugüne kadar 3 milyon 652 bin 970 testin yapıldığı Güney Afrika Cumhuriyeti'nde virüse yakalananlardan 536 bin 694'ü iyileşti. En fazla vaka Gauteng bölgesinde tespit edildi, en az vaka tespiti ve ölüm Northern Cape bölgesinde gerçekleşti. Ülkede artan vakalara rağmen Covid-19 nedeniyle uygulanan tedbirler hafifletildi. Güney Afrika Cumhuriyeti, Afrika'da Covid-19'un en fazla görüldüğü ülke konumunu koruyor. Son Güncelleme: 30 Ağustos 2020 Pazar 03:01
BAE, İsrail üzerindeki boykotu kaldırdı. Birleşik Arap Emirlikleri (BAE) Devlet Başkanı Şeyh Halife bin Zayid Al Nahyan, İsrail ile yapılan normalleşme anlaşması kapsamında, Tel Aviv'e uygulanan boykot kararının lağvedildiğini duyurdu.. BAE'nin resmi ajansı WAM'da yer alan habere göre Al Nahyan, İsrail'i boykota yönelik 1972'de çıkarılan ve bugüne kadar uygulamada olan 15. yasayı İsrail ile varılan barış anlaşması çerçevesinde lağvetti. Haberde, boykotun kaldırılmasının, İsrail ile diplomatik ve ekonomik ilişkilerin geliştirilmesi, ortak bir yol haritasının başlatılması kararından sonra geldiği kaydedildi. Haberde, boykotu lağvetme kararından sonra BAE'li şirketlerin veya iş insanlarının İsrail ile herhangi bir anlaşma yapmalarının önünün açıldığı aktarıldı. Libya'daki okul saldırısında BAE parmağı ortaya çıktı İsrail-BAE normalleşme anlaşması ABD Başkanı Donald Trump, 13 Ağustos'ta İsrail ile BAE'nin "ilişkilerini tamamen normalleştirmek" için anlaşmaya vardıklarını duyurmuştu. ABD, İsrail ve BAE adına yapılan ortak açıklamada, İsrailli ve BAE'li yetkililerin gelecek haftalarda bir araya gelerek yatırım, turizm, kültür, doğrudan uçuşlar, güvenlik, telekomünikasyon, teknoloji, enerji, sağlık, kültür, çevre, karşılıklı elçiliklerin açılması konularında ikili anlaşmalar imzalayacağı kaydedilmişti. Anlaşmanın duyurulmasının ardından İsrail istihbarat servisi Mossad’ın Başkanı Yossi Cohen de geçen hafta ilk kez resmi bir şekilde Abu Dabi'ye giderek, BAE Ulusal Güvenlik Müsteşarı Şeyh Tahnun Bin Zayid Al Nahyan ile bir araya gelmişti. BAE, 1979’da Mısır’ın, 1994’te de Ürdün’ün ardından İsrail ile normalleşme anlaşmasını imzalayan 3. Arap ülkesi oldu. Son Güncelleme: 29 Ağustos 2020 Cumartesi 12:48
Afrika'da Covid-19 vaka sayısı 1 milyon 230 bini aştı. Afrika kıtasında, koronavirüs (Covid-19) tespit edilenlerin sayısı 1 milyon 233 bin 365'e yükseldi.. Covid-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 8 bin 116 artarak 1 milyon 233 bin 365 oldu. Salgın nedeniyle ölenlerin sayısı ise 231 artışla 29 bin 141'e ulaştı. Bugüne kadar Kovid-19 kaynaklı en fazla can kaybı 13 bin 743 ölümle Güney Afrika, 5 bin 362 ölümle Mısır, 1483 ölümle Cezayir'de görüldü. Morityus'ta aktif Covid-19 vakası kalmazken, Seyşeller ve Eritre'de de şu ana kadar ölüm rapor edilmedi. Güney Afrika'da vaka sayısı 620 bin 132, bu ülkeyi 98 bin 285 vaka ile Mısır ve 58 bin 489 vaka ile Fas izledi. Afrika'da, virüse yakalanan 964 bin 846 kişi ise iyileşti. Son Güncelleme: 29 Ağustos 2020 Cumartesi 07:56
Avustralya'da Covid-19'dan can kaybı 600’ü geçti. Avustralya’nın Victoria eyaletinde 18 kişinin daha yeni tip koronavirüsten (Covid-19) hayatını kaybetmesiyle, ülkedeki toplam can kaybı 601’e yükseldi.. Avustralya’da virüsün en fazla etkili olduğu Victoria’da, son 24 saatte 94 yeni Covid-19 vakası kaydedilmesi, 5 Temmuz’dan bu yana vaka sayılarının ilk kez 100’ün altına düştüğünü gösterirken, eyalette 18 kişinin daha ölmesi ülke genelin virüsten hayatını kaybedenlerin sayısını 601’e yükseltti. Victoria’dan sonra virüsün en çok görüldüğü Yeni Güney Galler eyaletinde 14, Queensland’da 4 kişinin daha Covid-19’a yakalanmasıyla, Avustralya’da virüs nedeniyle hastalananların sayısı 25 bin 570’e, iyileşenlerin sayısı da 20 bin 628’e çıktı. Yaklaşık 3 bin 460 aktif vakanın bulunduğu Avustralya’da, 35’i yoğun bakım ünitelerinde olmak üzere 543 Covid-19’lu hasta çeşitli hastanelerde tedavi görüyor. Öte yandan son günlerde can kaybı yaşanmayan Yeni Güney Galler’de 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi Kovid-19 nedeniyle hayatını kaybetmişti. Victoria’da yeni vaka sayıları geriliyor Victoria Başbakanı Daniel Andrews, eyaletin başkenti Melbourne’da düzenlediği basın toplantısında, en son 5 Temmuz’da kaydedilen 74 vakadan sonra, bugün ilk kez vaka sayılarının iki haneleri rakamlara düştüğünü açıkladı. Son 24 saatteki vaka sayısının 94’e düşmesini, tedbirlerin işe yaraması olarak değerlendiren Başbakan Andrews, mümkün olan en kısa zamanda kısıtlamaların ötesinde bir yaşama geçmek için, yol haritası açıklayacağını söyledi. Bugünkü can kayıplarıyla birlikte Covid-19’dan 514 kişinin hayatını kaybettiği Victoria eyaletinde 5 Ağustos’ta günlük vaka sayısı 725’e çıkmıştı. Virüste ikinci dalgayı yaşayan ve 20.00-05.00 saatlerinde sokağa çıkma yasağı uygulanan Melbourne’daki, 13 Eylül’e kadar geçerli olan 4. seviye yasakların, vaka sayılarının düşmeye başlamasının ardından önümüzdeki günlerde hafifletilmesi bekleniyor. Yeni Zelanda’da aktif vaka sayısı artıyor Yeni Zelanda Sağlık Bakanlığından yapılan açıklamaya göre, son 24 saatteki test sonuçlarına göre 13 kişiye daha Kovid-19 teşhisi konuldu. Yeni vakalarla birlikte ülkedeki aktif vaka sayısının 137’ye yükseldiğini açıklayan Sağlık Bakanlığı, aktif vakalardan 3’ü yoğun bakımda olmak üzere 11 kişinin çeşitli hastanelerde tedavi gördüğünü kaydetti. Yeni Zelanda’da Covid-19’a yakalandığı belirlenen toplam 1727 kişiden 1568’i iyileşirken, 22 Yeni Zelandalı hayatını kaybetti. Son Güncelleme: 29 Ağustos 2020 Cumartesi 06:48
ABD'yi vuran kasırgada can ve mal kaybı artıyor. ABD'nin Louisiana eyaletini etkisi altına alan Laura kasırgası nedeniyle hayatını kaybedenlerin sayısı 14'e çıktı.. ABD'nin güneyinde Meksika Körfezi'ndeki en güçlü kasırgalardan biri olarak kayda geçen ve kategori 4 seviyesinde Louisiana'yı vuran kasırgada can ve mal kaybı artmaya devam ediyor. Kasırganın neden olduğu enkazın boyutları ortaya çıkarken, Louisiana'da hayatını kaybedenlerin sayısı da 14'e yükseldi. 5 kişi ağaçların evlerinin üzerine devrilmesi sonucu hayatını kaybederken, bir kişi de teknede boğuldu. 8 kişi ise jeneratörlerin güvensiz çalışması yüzünden karbon monoksit zehirlenmesinden öldü. Laura kasırgası geçtiği yerlerde ciddi tahribata da neden oldu. Louisiana, Texas ve Arkansas eyaletlerinde 600 bin kişi elektriksiz kaldı. Louisiana Sağlık Departmanı da 220 binden fazla kişinin susuz kaldığını ve onarım çalışmalarının haftalar sürebileceğini bildirdi. ABD Ulusal Kasırga Merkezi, güç kaybederek tropik fırtınaya dönüşen ve ülkenin kuzeydoğusuna ilerleyen Laura'nın, Mississippi, Alabama, Tennessee, Kentucky ve Illinois'ta şiddetli yağış ile sele neden olabileceği uyarısı yaptı. ABD Başkanı Donald Trump, kasırgadan etkilenen Louisiana ve Texas eyaletlerini hafta sonu ziyaret edecek. Son Güncelleme: 29 Ağustos 2020 Cumartesi 02:40
Güney Afrika Cumhuriyeti'nde Covid-19 vaka sayısı 620 bini aştı. Güney Afrika Cumhuriyeti'nde yeni tip koronavirüs (Covid-19) vaka sayısı 620 bin 132'ye yükseldi.. Sağlık Bakanlığı verilerine göre, ülkede son 24 saatte 115 kişi Covid-19 nedeniyle hayatını kaybetti. Böylece virüs kaynaklı can kaybı 13 bin 743'e ulaştı. Ülkede son 24 saatte 1846 kişide daha Covid-19 tespit edilmesiyle vaka sayısı 620 bin 132'ye yükseldi. Bugüne kadar 3 milyon 632 bin 311 testin yapıldığı Güney Afrika Cumhuriyeti'nde virüse yakalananlardan 533 bin 935'i iyileşti. En fazla vaka Gauteng bölgesinde tespit edildi, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da Covid-19'un en fazla görüldüğü ülke konumunu koruyor. Son Güncelleme: 29 Ağustos 2020 Cumartesi 03:11
Latin Amerika ülkelerinde Covid-19 kaynaklı ölümler hız kesmiyor. Latin Amerika ülkelerinde koronavirüs (Covid-19) vaka sayıları ve ölümleri artmaya devam ediyor.. Bölge basınındaki haberlere göre, Arjantin'de son 24 saatte Covid-19 nedeniyle yaşamını yitirenlerin sayısı 185 artarak 8 bin 129'a, vaka sayısı da 10 bin 104 artarak 380 bin 292'ye yükseldi. Şili'de virüs nedeniyle hayatını kaybedenlerin sayısı 60 artışla 11 bin 132'ye, vaka sayısı 1870 artışla 405 bin 972'ye çıktı. Bolivya'da da Kovid-19 nedeniyle son 24 saatte 65 kişi öldü. Böylece ülkede virüs kaynaklı ölüm sayısı 4 bin 791'e, vaka sayısı da 1035 artışla 113 bin 129'a ulaştı. Son Güncelleme: 29 Ağustos 2020 Cumartesi 01:33
TİKA'dan Gambiya'ya 7 bin 500 maske yardımı. TİKA, Gambiya'nın koronavirüs salgınıyla mücadelesi için yeniden kullanılabilir 7 bin 500 maske hibe etti.. COVID-19'la mücadele kapsamında Türk İşbirliği ve Koordinasyon Ajansı Başkanlığının (TİKA) birçok ülkeye tıbbi yardımları devam ediyor. TİKA, başkent Banjul'da, 5 bölgeye dağıtımı yapılacak yeniden kullanılabilir 7 bin 500 maskeyi törenle hükümet yetkililerine teslim etti. Türkiye'nin Banjul Büyükelçisi Tolga Bermek, törende yaptığı açıklamada, COVID-19'un insanların yaşamlarını ve ekonomilerini kötü etkilediğini belirterek, uluslararası dayanışmanın her zamankinden daha önemli olduğunu kaydetti. [Fotoğraf: AA] TİKA Banjul Program Koordinatöru Mehmet Akif Eyigün de hükümete teslim edilen maskelerin, COVID-19 ile mücadelede yardımcı olacağını ifade etti. Gambiya Hükümet Yetkilisi Landing Sanneh ise verilen yardımlardan dolayı teşekkür ederek, "Bu malzemeleri COVID-19 ile mücadele çabalarımıza yardımcı olacak" dedi TİKA, Gambiya'nın COVID-19 mücadelesi için ülke genelinde yeniden kullanılabilir 20 bin maske dağıtmayı planlıyor. [Fotoğraf: AA] TİKA, ayrıca mayıs ayında Gambiya'da 1750 gıda paketini ihtiyaç sahiplerine ulaştırmıştı. Ülkede şimdiye kadar 2 bin 585 COVID-19 vakası görüldü, 97 kişi hayatını kaybetti. Son Güncelleme: 28 Ağustos 2020 Cuma 22:25
Fransa'da son 24 saatte 7 bini aşkın vaka görüldü. Fransa'da yeni tip koronavirüs salgınında son 24 saatte 7 bin 379 vaka görüldü. Paris'in tamamında maske takmak zorunlu hale getirildi.. Fransa Halk Sağlığı Kurumundan yapılan açıklamaya göre, ülkede virüs bulaşan kişi sayısı son 24 saatte 7 bin 379 artışla 267 bin 77'ye yükseldi. Bu rakam marttan bu yana kaydedilen günlük en yüksek vaka sayısı oldu. Son 24 saatte hastanelerde 20 kişinin yaşamını yitirmesiyle can kaybı 30 bin 596'ya ulaştı. [Fotoğraf: AA] COVID-19 nedeniyle 387'si yoğun bakımda olmak üzere 4 bin 535 kişinin hastanede tedavi gördüğü ülkede iyileşenlerin sayısı 193 artarak 86 bin 177 oldu. Bilim Kurulu, ülkede sonbahar ya da kış aylarında ikinci dalganın yaşanmasından endişe edildiğini açıklamıştı. Fransa'da dün günlük vaka sayısı 6 bin 111'e ulaşmıştı. [Fotoğraf: AA] Strazburg'da maske zorunluluğu Bas-Rhin Valiliği, Strazburg ve nüfusu 10 bini geçen semtlerde açık alanlarda yarın sabah saat 08.00 itibarıyla maske kullanımının zorunlu hale geleceğini duyurdu. Başkent Paris'te de bugünden itibaren kentin tamamında maske kullanımı zorunlu oldu. Son Güncelleme: 28 Ağustos 2020 Cuma 21:50
Portre: Japonya'nın kesintisiz en uzun süre görev yapan başbakanı Şinzo Abe. Sağlık sorunlarını gerekçe göstererek istifa eden Japonya Başbakanı Şinzo Abe, sadece birkaç gün önce Japonya'nın 'kesintisiz en uzun süre görev yapan başbakanı' unvanını almıştı. İşte Abe'nin portresi.... Japonya'nın ekonomisini on yıllarca süren durgunluktan kurtarma vaadiyle Başbakanlığa gelen Şinzo Abe, görevinden istifa etti. Peki, geçen pazartesi günü Japonya'nın 'kesintisiz en uzun süre görev yapan başbakanı' unvanını kazanan Şinzo Abe kim? Neden istifa etti? [Fotoğraf: Getty] Siyasete yakın bir aile 21 Eylül 1954'te Tokyo'da doğan ve siyaset ile iç içe bir ailede yetişen Şinzo Abe'nin babası bir dönem dışişleri bakanı, dedesi ise başbakan olarak görev yaptı. 1977'de Seikei Üniversitesi Siyaset Bilimi bölümünden mezun olan Şinzo Abe, eğitimini ABD'de sürdürdü. Kaliforniya Üniversitesinde Siyaset Bilimi eğitimi alan Japon siyasetçi, 1979'de ülkesine geri döndü. Şinzo Abe, kariyerine 1982-1986 yılları arasında Dışişleri Bakanlığında babasına yardımcı olarak adım attı. 1987-1989 arasında ise Liberal Demokrat Partisinde Genel Sekreter görevini yürüttü. 2006'da ilk kez başbakan oldu 1993'te Japonya parlamentosuna milletvekili seçilen Şinzo Abe, 2000 yılında ilk kez bakan olarak atandı. Daha sonra Bakanlar Kurulunda farklı görevlerde bulundu ve 2006'nın eylül ayında 2'nci Dünya Savaşı'ndan sonra Japonya'nın en genç başbakanı oldu. Japonya Başbakanı Abe istifa edecek iddiası Liberal Demokrat Partisinin 29 Haziran 2007'de düzenlenen seçimleri kaybetmesinden sonra Şinzo Abe, hükümetini sarsan bir dizi skandal ve Senatoda çoğunluğu kaybetmesinden sonra 2007'nin eylül ayında istifa etti. O tarihten sonra 5 yıl boyunca siyasetten uzak kaldı. 5 yıl aradan sonra yeniden gelen başbakanlık Daha sonra Liberal Demokrat Partisinin başkanlığına geri dönen Şinzo Abe, 26 Eylül 2012'de parlamentodaki muhalefetin lideri oldu. Liberal Demokrat Partisinin erken seçimde elde ettiği büyük zaferden sonra 26 Aralık 2012'de ise ikinci kez Japonya başbakanıydı artık. Ertesi yıl, Japonya ekonomisini durgunluktan kurtarmak adına 'Abenomi' olarak bilinen ekonomik reform planını hayata geçirmek için harekete geçti. Ancak kısa bir süre boyunca başarılı olan ekonomi politikaları, uzun vadeli hedeflerini gerçekleştirmekte başarısız kaldı. Şinzo Abe'nin partisi, 2014'ün aralık ayında düzenlenen erken seçimden ise birinci çıkarak parlamentodaki sandalyelerin yüzde 61'ini kazandı. [Fotoğraf: Getty] Pearl Harbor limanını ziyaret eden ilk Japon lider Milliyetçi eğilime sahip Japon siyasetçi, başbakanlık döneminde Çin, Kuzey ve Güney Kore gibi Japonya'ya komşu ülkelerle ilişkilerde zor sınavlar verdi. Şinzo Abe'nin döneminde yaşanan ilklerden biri, 2015'te Japonya'nın 2'nci Dünya Savaşı'ndan sonra ilk kez sınır ötesine asker göndermek için tezkere onaylamasıydı. 2016'da ise Şinzo Abe, ABD'nin Hawaii eyaletindeki Pearl Harbor limanı ve askeri üssünü ziyaret eden ilk Japon lider oldu. Japonya Başbakanı Şinzo Abe istifa etti 2017'nin ekim ayında düzenlenen erken seçimde Şinzo Abe'nin liderliğindeki Liberal Demokrat Partisi, yeni bir zafere imza attı. Parlamentoda 465 sandalye elde eden siyasetçi, yasama organının 3'te 2'sinden fazlasıyla mutlak çoğunluğu elde etmeyi başardı. Sadece bu kadar da değil. Şinzo Abe, 2018'in mayıs ayında Çin Lideri Şi Cinping ile bir telefon görüşmesi gerçekleştirerek bir ilke daha imza attı. Kore Yarımadası'ndaki durumu ele alan iki lider, ilk kez telefonla görüşmüş oldu. [Fotoğraf: Reuters] Sağlık sorunları nedeniyle istifa etti Geçen yılın temmuz ayında düzenlenen seçimlerde de parlamentonun üst kanadında çoğunluğu elde eden 65 yaşındaki Şinzo Abe, pazartesi günü 8 yıl boyunca görevde kalmayı başararak Japonya'nın en uzun süre kesintisiz görev yapan başbakanı oldu. Aynı gün başkent Tokyo'daki bir hastaneyi ziyaret etmesi ise kamuoyunda tartışmaları beraberinde getirdi. Bunun üzerine ziyaretin, önceki hafta yapılan sağlık kontrolünün devamı niteliğinde rutin bir durum olduğu açıklandı. Kronik bağırsak iltihabı hastalığı olan Şinzo Abe, bugün düzenlediği basın açıklamasında da sağlık sorunlarını gerekçe göstererek istifasını duyurdu. Son Güncelleme: 28 Ağustos 2020 Cuma 14:27
Uganda, COVID-19'un defedilmesi için Ulusal Dua Günü ilan etti. Uganda Devlet Başkanı Yoweri Museveni, yeni tip koronavirüs (COVID-19) salgınından kurtulmak için bir günlük resmi tatil ilan ederek herkesi toplu dua etmeye çağırdı.. Museveni, sosyal medya hesaplarında yaptığı paylaşımda, 29 Ağustos 2020'yi Ulusal Dua Günü ve resmi tatil ilan ettiğini belirterek, halka "evlerinizde kalın ve dua edin" çağrısında bulundu. Kararı nasıl aldığını da anlatan Museveni, "tanrının kendisine COVID-19'dan kurtulmak için bunu yapması gerektiği" mesajını taşıyan bir Ugandalıyı gönderdiğini ileri sürdü. Museveni, dua için bazı dini liderleri Entebbe Hükümet Binası'na da davet ettiğini aktardı. Şu ana kadar 2 bin 679 vakanın tespit edildiği ülkede, 28 kişi virüsten dolayı hayatını kaybetti. Salgının başından bu yana sıkı tedbirler uygulayan Uganda'da, son dönemde vaka sayısında artış görülüyor. Son Güncelleme: 28 Ağustos 2020 Cuma 12:21
Japonya Başbakanı Şinzo Abe istifa etti. Japonya’da Başbakan Şinzo Abe, sağlık sorunlarını gerekçe göstererek 2012’den beri sürdürdüğü başbakanlık görevinden istifa ettiğini açıkladı.. Abe, 18 Haziran'dan bu yana ilk kez düzenlediği basın toplantısında, sağlık nedenlerini öne sürerek, başbakanlık görevinden istifa ettiğini bildirdi. Son sağlık kontrollerinde hastalığının yeniden nüksettiğini öğrendiğini aktaran Abe, "Sağlığımın yeniden bozulduğunu geçen ay öğrendim. Bu hafta yeni bir test yapıldı." dedi. "Devlet yönetiminde sonuç önemlidir. Kararlarımı düzgün veremiyorum." diyen Abe, 7 yıl 8 ay boyunca sürdürdüğü görevine devam etmeme kararı aldığını söyledi. Tedavi sürecinde göreve devam etme ihtimaline yönelik bir soru üzerine ise Abe, "Hastalığımın kesinlikle iyiye gidecek şekilde bir garantisi yok. Meclis açılışı yaklaşıyor. İstifa etmenin en uygun zaman olduğunu düşündüm." yanıtını verdi. 2007 istifası Ulusal basındaki haberlerde, temmuzda Abe’nin Başbakanlık konutunda kan kustuğu belirtilmişti. Kyodo ajansına göre, yılda iki kez mutat muayenelere tabi tutulan 65 yaşındaki Abe, ağustos başından beri bir dizi sağlık kontrolüne girmişti. Abe, 2006'da ilk defa üstlendiği başbakanlık görevinden "bağırsak iltihabı" rahatsızlığı nedeniyle 2007'de ayrılmıştı. Yeni bir tedavi sayesinde hastalığını yendiğini belirten Abe, önce Liberal Demokrasi Partisi (LDP) liderliğine ve 2012'de başbakanlığa geri dönmüştü. Son Güncelleme: 28 Ağustos 2020 Cuma 11:44
Japonya Başbakanı Abe istifa edecek iddiası. Japonya basını Başbakan Şinzo Abe'nin sağlık sorunları gerekçesiyle istifa etme kararı aldığını iddia etti. Abe'nin bugün düzenleyeceği basın toplantısında kararını kamuoyuna duyurması beklendiği açıklandı.. Kyodo News'in Liberal Demokrat Partisinden isimsiz bir kaynağa dayandırdığı habere göre, Japonya Başbakanı Şinzo Abe'nin sağlık sorunları nedeniyle istifa etmeye karar verdiğini açıklandı. Japon yayıncı NHK, Abe'nin günün ilerleyen saatlerinde bir basın toplantısında duyuruyu yapacağını bildirdi. Haberde, Abe'nin bu ay iki kez hastaneye gittiği ve ülseratif kolit adı verilen bağırsak hastalığının kötüleştiğini gördüğü bu nedenle böyle bir karar aldığı bilgisi verildi. Geçtiğimiz pazartesi Japonya'nın kesintisiz en uzun süre görevde kalan başbakanı unvanını elde eden Abe'nin, aynı gün Tokyo'daki bir hastaneyi ziyaret etmesi kamuoyunda tartışmalara neden olmuş, ziyaretin önceki hafta yapılan sağlık kontrolünün devamı niteliğinde rutin bir ziyaret olduğu açıklanmıştı. Son zamanlarda kameraların karşısına sık çıkmayan Abe'nin sağlığı hakkında yapılan spekülasyonlar ülkeyi yönetmeye devam edip edemeyeceği tartışmalarını beraberinde getirmişti. Son Güncelleme: 28 Ağustos 2020 Cuma 10:02
Trump yönetimine koronavirüs testi tepkisi. ABD'de halk sağlığı uzmanları, Trump yönetiminin yeni tip koronavirüs (COVID-19) testinin gerekliliği ile ilgili aldığı ''yumuşatma'' kararına tepki gösterdi.. Hastalık Kontrol ve Önleme Merkezi'nin (CDC) internet sayfasında yer alan kılavuzun içeriğinde, COVID-19 salgınını kontrol etmede test yaptırmanın önemini azaltan bir şekilde değişikliğe gitmesi eleştiri aldı. COVID-19'lu kişilerin yaklaşık yüzde 40'ının belirti göstermediğini belirten halk sağlığı uzmanları, COVID-19 hastalarıyla temasa geçmiş kişilere ''Semptomları yoksa mutlaka bir test ihtiyaç duyulmaz." ifadesini test kılavuzuna ekleyen CDC'nin kararını, ''bilimsel olmadığı'' yönünde eleştirdi. Bu kararın, COVID-19 vakalarında ''daha fazla artış, daha fazla ölüm'' anlamına gelecek bir geri adım olarak değerlendirdi. ''Karar koronavirüsün yayılması için bir reçete gibidir'' Amerikan Tıp Derneği Başkanı Susan Bailey, bugün CDC kararını eleştirdiği açıklamasında, "Bu salgının aylar boyunca, asemptomatik insanlar tarafından yayıldığını biliyoruz. COVID-19'lu bireylere temas ettiği bilinen ama semptomları olmayan kişilerin teste ihtiyaç duymadığını ileri süren bu karar, koronavirüsün toplumda daha fazla yayılması için bir reçete gibidir.'' ifadelerine yer verdi. Bailey, "Hastalık Kontrol ve Önleme Merkezi bir kılavuzu güncellediğinde, bu değişiklik için rasyonel bir mantık ortaya koyabilmelidir." dedi. CDC direktöründen tepkilere cevap CDC Direktörü Robert Redfield, COVID-19 testi gerekliliği değişikliği kararına bugün gelen tepkiler üzerine, onaylanmış COVID-19 vakalarıyla yakın temasta bulunanlar için test yaptırmanın "düşünülebilir" olduğu yönünde bir açıklamada bulunmakla birlikte karardan dönülmesi yönünde bir görüş ortaya koymadı. Redfield, ''COVID-19 testine ihtiyacı olan herkes test yaptırabilir. Ama bu test isteyen herkesin teste ihtiyacı var demek değildir.'' ifadelerini kullandı. CDC yönetmeliğinde değişiklikten önce, ''Asemptomatik ve semptom öncesi bulaşma potansiyeli nedeniyle, SARS-CoV-2 enfeksiyonu olan kişilerle temas edenlerin belirlenmesi ve test edilmesi önemlidir.'' ifadesi yer alıyordu. Öte yandan, Dünya Sağlık Örgütü (WHO) geçen hafta gençlerin, ''bazen hiç belirti göstermeden virüs taşıyıcısı olabildikleri'' için COVID-19’un birincil yayıcıları haline geldiği yönünde uyarıda bulunmuştu. CDC tarafından pazartesi günü, COVID-19 hastalarıyla temasa geçmiş kişilere ''Semptomları yoksa mutlaka bir test ihtiyaç duyulmaz." ifadesi test kılavuzuna eklenmiş ve bu değişikliğin Beyaz Saray tarafından onaylandığı belirtilmişti. Son Güncelleme: 28 Ağustos 2020 Cuma 09:40
Avustralya'da fırtına 3 can aldı. Avustralya'nın Melbourne kentini etkisi altına alan şiddetli fırtınada 3 kişi öldü.. Yetkililer, rüzgar hızı saatte 158 kilometreye ulaşan fırtınada, 4 yaşında bir erkek çocuğu dahil 3 kişinin ağaçların devrilmesi sonucu yaşamlarını yitirdiğini, 1 kişinin yaralandığını açıkladı. Victoria eyaleti Başbakanı Daniel Andrews, fırtına nedeniyle Melbourne'de 56 bin hanenin elektriğinin kesildiğini belirterek, bölgede yeni tip koronavirüs (COVID-19) nedeniyle uygulanan kısıtlamaların afet sonrası yardımlaşmanın zorlaştırılmaması için gevşetileceğini söyledi. Acil durum birimleri, fırtına sırasında 1700'ün üzerinde "yardım" çağrısı alındığını duyurdu. Son Güncelleme: 28 Ağustos 2020 Cuma 09:22
Trump, Cumhuriyetçi Partinin başkan adaylığını resmen kabul etti. ABD Başkanı Donald Trump, 3 Kasım'da yapılacak 59. başkanlık seçimleri için aday gösterilmesini, Beyaz Saray'da yaptığı konuşma ile resmen kabul etti.. 3 Kasım'da yapılacak 59. başkanlık seçimleri öncesinde 4 günlük Cumhuriyetçi Parti Kurultayının son günü, Donald Trump'ın resmen partinin başkan adaylığını Beyaz Saray'dan yaptığı konuşma ile kabul etmesiyle son buldu. Trump konuşmasına, "Bugün, şükran ve sonsuz iyimserlikle dolu kalbimle, ABD başkanlığına adaylığımı kabul ediyorum." ifadeleriyle başladı. "Halkımıza hayatlarını kurtaran tedavileri sağlıyoruz" Yeni dönemde Amerikan ekonomisini yeniden tarihinin en iyi günlerine getireceklerini ve ABD'yi tüm tehdit ve tehlikelerden koruyacaklarını vurgulayan Trump, Kovid-19 konusunda, "Son aylarda milletimiz ve tüm dünya görünmez bir düşmana çattı. Bizden önceki cesur Amerikanlar gibi biz de bu zorluğa göğüs geriyoruz. Halkımıza hayatlarını kurtaran tedavileri sağlıyoruz ve yıl sonundan önce belki de daha da yakın bir zamanda bir aşı bulacağız." dedi. "İki parti arasında net bir ayrım var" Trump, ABD'de 3 Kasım'da yapılacak başkanlık seçimlerinin "ülke tarihindeki en önemli seçim" olduğunu savunarak, şu ifadeleri kullandı: "İki parti arasında net bir ayrım var. İki vizyon, iki felsefe, iki gündem var. Bu seçim Amerikan rüyasını mı koruyacağımızın yoksa sosyalist gündemin kaderimizi yok mu edeceğinin seçimi. Bu seçimle, milyonlarca yeni iş alanı açmakla, endüstrilerimizi deniz aşırı ülkelere göndermek arasında karar vereceğiz. Bu seçimle, kanuna uyan Amerikan halkını korumakla, vatandaşlarımızı tehdit eden anarşistler, provokatörler ve ayak takımına özgürlük tanımak arasında karar vereceğiz." Trump'tan Biden'a sert eleştiriler Konuşması boyunca Demokrat rakibi Joe Biden'a yüklenen Trump, "Bu gece size basit bir soru soracağım. Ülkemizi paramparça etmek için bu kadar vakit harcayan bir Demokrat Parti, nasıl bu ülkenin lideri olabilir?" dedi. Ülkedeki siyahiler için de ellerinden geleni yaptıklarını kaydeden Trump, "Afrikalı Amerikalı toplum için, ilk Cumhuriyetçi Başkan Abraham Lincoln'dan sonra en çok şeyi ben yaptım. 3 yılda siyahi Amerikalılar için Joe Biden'ın 47 yıllık siyasi hayatında yaptığından daha çok şey yaptım." mesajını verdi. Trump, Biden'ın 47 yıllık siyasi hayatını ve Çin politikasını da şu sözlerle eleştirdi: "Biden hayatını, tarihin yanlış tarafında yer alarak harcadı. Bugüne kadar imzalanmış en kötü ticaret anlaşması olan NAFTA felaketi için oy verdi. Çin'in Dünya Ticaret Örgütüne girmesini destekledi. Güney Kore ile ticaret anlaşmasını destekledi. Yasadışı göçmenler için büyük bir af çıkarılmasını sağladı. Irak Savaşı için oy kullandı. Süleymani'nin öldürülmesine karşı çıktı. DEAŞ'ın ortaya çıkmasına nezaret etti. Biden, Çin'in ekonomisinin güçlenmesine destek oldu. Çok iyi bir istihbarata dayanarak söyleyebilirim ki, Çin bu yüzden Biden'ı destekliyor ve umutsuzca seçimi onun kazanmasını istiyor. Biden seçilirse, Çin ülkemizin sahibi olacak. Ben seçilirsem, dünyada yol açtığı yıkım için Çin'den hesap soracağım." "Biden sosyalizmin Truva Atı" Trump, ülkede Kovid-19 nedeniyle alınan önlemlerin gevşetilmesi gerektiğini, aksi halde insanların psikolojik sorunlar yaşayacağını savunarak, "Biden'ın planı virüse bir çözüm değil, daha çok virüse teslim olmak." diye konuştu. Tedarik zincirlerinin ve üretim sektörlerinin ülke içinde kalması için çaba sarf edeceklerini vurgulayan Trump, "Joe Biden'ın ajandası Çin üretimi, benim ajandam Amerikan üretimi." yorumunda bulundu. Demokratların ve Biden'ın ABD'nin birçok değerini yerle yeksan edeceğini savunan Trump, "Biden sosyalizmin Truva Atı." dedi. Trump, "Joe Biden zayıf. Emirlerini liberal riyakarlardan alıyor. Bu kişiler, enkaz alanından kaçarken, kentlerini yerle bir eden insanlar." eleştirisinde bulundu. Biden'ın seçimi kazanması durumunda polis teşkilatlarına verilen fonları keseceğini öne süren Trump, "Demokratlar, ülke genelinde güvenlik güçlerini azaltan yasalar çıkaracak. Böylece tüm şehirler Portland gibi olacak. Biden'ın Amerika'sında kimse güvende olmayacak. Biz her zaman Amerikan güvenlik güçlerinin yanındayız." dedi. Portland, Kenosha gibi kentlerde şiddet eylemlerine dönüşen protestolara vurgu yapan Trump, federal yetkililerin buralara davet edilmesi durumunda sorunun kolayca çözülebileceğini vurguladı. "Biden ve ekibi, sol kanat anarşiyi kınamadı" Trump, geçen hafta düzenlenen Demokrat Parti Kongresinde, sokaklardaki şiddet ve yağma olaylarına değinilmemesini eleştiren Trump, "Biden ve ekibi, sol kanat anarşiyi kınamadı bunun yerine bu kişilere bağış yaptı." yorumunu yaptı. Amerikan halkının güvenli ve onurlu bir şekilde yaşaması için çalışacaklarına işaret eden Trump, "Demokrat Parti, anarşistler, yağmacılar, provokatörler, isyancılar, bayrak yakıcılarlarla yan yana durmak istiyorsa bu onların tercihi. Ama başkan olduğum müddetçe, ben bunun bir parçası olmayacağım." ifadesini kullandı. Trump, sosyal eşitlik, işsizliğin azaltılması, eğitimde fırsat eşitliği, dini özgürlükler, teknolojik gelişmeler gibi alanlarda ilerleme vaadlerinde bulunurken, "Amerika, uzay alanında Ay'a ilk kadın gönderen ülke olacak. Amerika, Mars'a bayrağını diken ilk ülke olacak." diye konuştu. Dış politikasını övdü Trump, dış politika konusunda da Afganistan'daki "sonu gelmeyen" savaşları bitirdiklerini, DEAŞ Elebaşı Ebubekir el-Bağdadi ve İran Devrim Muhafızları bünyesindeki eski Kudüs Gücü Komutanı Kasım Süleymani'yi öldürdüklerini anlattı. İsrail konusunda da Tel Aviv'deki büyükelçiliği Kudüs'e taşıdıklarını ve Golan Tepelerinde İsrail'in egemenliğini tanıdıklarını anlatan Trump, "25 yıldır Orta Doğu'da ilk kez bir barış anlaşmasının imzalanmasını sağladık. Bu anlaşma için Birleşik Arap Emirliklerine ve İsrail'e teşekkür ediyorum." dedi. Beyaz Saray önünde gösteriler düzenlendi Öte yandan Trump'ın konuşmasını yaptığı saatlerde Beyaz Saray önünde toplanan yaklaşık 1000 kişi de ülkedeki ırkçılığı ve polis şiddetini protesto etti. Siyahilerin Hayatı Değerlidir (Black Lives Matter) Sokağında toplanan protestocular ülkede son dönemde polis şiddetiyle yaşamını yitiren George Floyd ve pazar günü polisin ateşiyle ağır yaralanan Jacob Blake'i de andı. Son Güncelleme: 28 Ağustos 2020 Cuma 07:59
İspanya'da son 24 saatte 9 bin 658 COVID-19 vakası. İspanya'da yeni tip koronavirüs (COVID-19) salgınında vaka sayısı son 24 saatte 9 bin 658 arttı.. Sağlık Bakanlığı, dün 419 bin 849 olarak açıkladığı toplam vaka sayısını bugün 9 bin 658 artışla 429 bin 507 olarak güncellendi. Ülkede vakaların en yoğun görüldüğü başkent Madrid dışında, Bask, Endülüs, Kanarya Adaları, Aragon ve Galisya bölgelerindeki vaka artışları dikkati çekti. Ayrıca Kovid-19'dan son 7 günde 132 kişinin hayatını kaybettiği ve salgından ölenlerin toplam sayısının 28 bin 996'ya ulaştığı kaydedildi. Diğer yandan ülkede son 7 günde COVID-19'dan dolayı hastanede tedavi gören 1607 hasta olduğu ve bunlardan 114'ünün yoğun bakımda bulunduğu bildirildi. Sağlık Bakanlığında COVID-19'a karşı oluşturulan komisyona başkanlık eden Fernando Simon, "Mevcut durumda COVID-19'dan 6 bin 36 hasta hastanede tedavi görüyor. Bu sayı hastanelerdeki toplam yatak kapasitesinin yüzde 5'ine denk geliyor. Durumun nispeten sakin olduğunu söyleyebiliriz." dedi. Yeni eğitim yılında Kovid-19 önlemleri Öte yandan sağlık ve eğitim bakanlarının ülkedeki 17 özerk yönetim hükümetinin temsilcileriyle yaptığı toplantı sonrasında, 4 Eylül'de başlayacak yeni eğitim ve öğretim yılında okullarda COVID-19'a karşı alınacak tedbirler belirlendi. Ülke genelinde uygulanacak ve toplamda 29 maddeden oluşan önlemler arasında, ilkokul 1. sınıftan itibaren tüm öğrencilere maske takma zorunluluğu getirilmesi, okulların sadece salgının kontrol edilememesi halinde kapatılması, toplu PCR testleri yapılması öne çıkan tedbirler oldu. Son Güncelleme: 28 Ağustos 2020 Cuma 09:50
ABD 150 milyon hızlı koronavirüs testi satın alacak. Beyaz Saray, ABD'de 150 milyon, 15 dakika içinde sonuç veren yeni tip koronavirüs (Covid-19) testi satın alacağını ve bunu ülke geneline dağıtacağını açıkladı.. Beyaz Saray basın ofisinden yapılan açıklamada, "Bugün Trump yönetimi, 150 milyon hızlı Covid-19 testinin satın alınacağını ve üretileceğini duyurmaktan dolayı memnuniyet duyuyor." ifadesini kullandı. Trump yönetiminin bu testler için ABD'li tıbbi cihaz üreticisi Abbott ile anlaştığı vurgulanan açıklamada, "Bu gelişme, ABD'deki en savunmasız grupların korunması ve ülkemizin normalleşmeyi sürdürmesi açısından çok önemli. Bu, Amerikan halkının işine, çocukların ise okula geri dönmesini sağlayacak." ifadesini kullanıldı. Açıklamada, ABD'nin en çok Covid-19 testi yapan ülke konumunda olduğunun altı çizildi. Son Güncelleme: 28 Ağustos 2020 Cuma 00:37
Türkiye'den 'Suriye'deki su kesintisi' iddialarına yanıt. Türkiye'nin Birleşmiş Milletler (BM) Daimi Temsilcisi Feridun Sinirlioğlu, "Suriye'nin kuzeydoğusunda Türkiye'nin su kesintisi uyguladığı" iddialarının gerçeği yansıtmadığını söyledi.. BM Güvenlik Konseyinin Suriye'deki insani durumu görüştüğü oturumda, BM Bölgesel İnsani Yardımlar Koordinatörü Yardımcısı Ramesh Rajasingham, Haseke ve Hol kampında yaşanan su kesintilerine dikkati çekti. Alouk su tesisinde bu yıl en az 13 kesinti yaşandığını belirten Rajasingham, Haseke bölgesindeki 460 bin sivilin kesintilerden olumsuz etkilendiğini söyledi. Suriye rejiminin BM Daimi Temsilcisi Beşşar Caferi ise su kesintilerinden Türkiye'yi sorumlu tuttu. "Kalıcı bir çözüm için BM ile çalışmaya hazırız" Türkiye'nin BM Daimi Temsilcisi Sinirlioğlu da Türkiye'nin su kesintisi uyguladığı iddialarına ilişkin, Allouk su tesisinin PKK/YPG kontrolündeki Tişrin Barajı'ndan gelen elektrikle çalıştığını ve Allouk'un elektriğinin Kasım 2019'dan bu yana terör örgütü tarafından düzenli ve kasıtlı olarak kesildiğini söyledi. Türkiye'nin çabaları sonucu Allouk'a elektrik verilmeye başladığını ve bu sayede su tesisinden yeniden su çıkarılmaya başlanabildiğini ifade eden Sinirlioğlu, ''Haseke'ye sürdürülebilir ve tam kapasite su temini, elektrik enerjisinin kesintisiz olarak sağlanmasına bağlı ve biz, kalıcı bir çözüm için BM ile çalışmaya hazırız.'' dedi. Sinirlioğlu, terör örgütleri ve rejimin su kaynaklarını silah olarak kullanmasına ve yeni tip koronavirüsü (Covid-19) suistimal etmesine müsaade edilmemesi gerektiğini kaydetti. Son Güncelleme: 27 Ağustos 2020 Perşembe 21:26
ABD'de üst düzey istihbarat yetkilisinin intiharı gizlenmiş. ABD'de Ulusal İstihbarat Konseyi Üyesi ve eski CIA çalışanı üst düzey bir istihbarat yetkilisinin haziranda evinde intihar etmesinin gizlendiği ortaya çıktı.. The Intercept internet sitesindeki habere göre, ABD Ulusal İstihbarat Topluluğuna bağlı Ulusal İstihbarat Konseyi üyesi 52 yaşındaki Anthony Schinella'nın 14 Haziran'da evinde intihar etmesi gizli tutuldu. ABD Merkezi İstihbarat Teşkilatı (CIA), Schinella'nın "başkent Washington DC'deki evinde başına silah sıkarak intihar ettiği" yönünde sağlık raporu yazılmasına rağmen olayla ilgili gizli soruşturma başlattı. Washington merkezli gazeteci olarak çalışan ve Schinella ile birkaç hafta önce evlenen eşi Sara Corcoran, intihar eyleminden hemen sonra ABD istihbaratından bir kişinin eve gelerek, Schinella'nın eşyalarını aradığını, pasaportlarını ve güvenli telefonunu aldığını söyledi. Konuyla ilgili görüşüne başvurulan bir CIA sözcüsü ise yorum yapmayı reddetti. ABD Başkanı ve üst düzey karar vericiler için raporlar hazırlıyordu Ulusal İstihbarat Konseyinde askeri konularda uzman olarak çalışan Schinella, alanında en kıdemli kişi olarak ABD Başkanı ve üst düzey karar vericiler için raporlar hazırlıyordu. Schinella'nın 14 Haziran'da intihar etmesi ise üyesi olduğu Ulusal İstihbarat Konseyinin ABD gündemine oturduğu bir döneme denk geldi. New York Times gazetesi, 26 Haziran'da ABD'li istihbarat yetkilileri ve bulgularına dayandırdığı haberinde, Avrupa'da suikast girişimleriyle de bağlantısı olan Rus istihbarat biriminin, Taliban militanlarına Afganistan'daki Amerikan askerini öldürmeleri için para teklif ettiği iddiasında bulunmuştu. Bu iddiaların ardından ABD Başkanı Donald Trump, "Amerikan askerlerini korumak için hiçbir şey yapmadığı" yönünde eleştiri oklarının hedefi olmuştu. Birkaç günde ise Schinella'nın üyesi olduğu Ulusal İstihbarat Konseyi, bu iddiaların "teyit edilmediği" yönünde bir çalışma hazırlamıştı. İlgili çalışma, kamuoyuna açıklanmasa da kısa sürede basında yer aldı. The Intercept'e göre, bu çalışma, söz konusu iddialar hakkında şüphe uyandırması açısından Trump yönetimini memnun edici bir gelişmeydi. Schinella, "Taliban" konusunda uzman bir isimdi Taliban ve örgütün askeri kapasitesi konusunda uzman bir isim olarak görülen Schinella, hayatını kaybetmeseydi; üyesi olduğu Ulusal İstihbarat Konseyinin söz konusu iddialar hakkındaki çalışmasına katkı sunacak isimler arasında yer alacaktı. Schinella'nın, çalıştığı kurumun uzmanlık alanıyla ilgili bir konuda ABD gündemine geldiği bir dönemde hayatını kaybetmesinin gizli tutulması ise dikkatleri çekti. Schinella'yı "Amerika vatanseveri" olarak tanımlayan eski bir meslektaşı Tim Kilbourn, onun sonunu "trajedi" olarak niteledi. Arlington Polis Birimi Sözcüsü, Schinella'nın dosyasıyla ilgili soruşturmalarının "açık" kaldığını belirtti. Schinella'nın eşi ise eşinin CIA'den eski bir arkadaşının kendisiyle iletişime geçerek, CIA'nin ilgili soruşturmayı tamamladığını söylediğini ancak herhangi bir detay vermediğini kaydetti. Son Güncelleme: 27 Ağustos 2020 Perşembe 20:56
Yunan parlamentosundan provokatif karar. Yunanistan Parlamentosu, Mısır ile imzalanan Doğu Akdeniz'deki deniz yetki alanlarını sınırlandırma anlaşmasını onayladı.. Atina yönetiminin Mısır ile yaptığı deniz yetki alanlarını sınırlandırma anlaşması, 178 "evet", 26 "hayır" ve 81 "çekimser" oyla parlamentoda kabul edildi. Yapılan açık oylamada, iktidardaki Yeni Demokrasi Partisi ve Değişim Hareketi Partisi anlaşmaya "evet" oyu verirken, Yunanistan Komünist Partisi, Yunan Çözümü Partisi ve Mera25 Partisi "hayır" oyu kullandı. Ana muhalefet partisi Syriza ise Mısır ile yapılan anlaşmaya "çekimser" oy verdi. Yeni tip koronavirüs (Covid-19) önlemleri kapsamında gruplar halinde yapılan oylamaya 15 milletvekili katılmadı. "Türkiye için yok hükmünde" Atina yönetimi, 9 Haziran'da İtalya, 6 Ağustos'ta ise Mısır ile MEB anlaşmaları yapmıştı. Türk Dışişleri Bakanlığı, Yunanistan ile Mısır arasındaki MEB anlaşmasına ilişkin, "İmzalandığı açıklanan sözde deniz yetki alanları sınırlandırma anlaşması, Türkiye için yok hükmündedir. Bu anlayışımız, sahada ve masada ortaya konacaktır." açıklamasında bulunmuştu. Kahire ile Atina yönetimleri arasında imzalanan sözde anlaşma, 18 Ağustos'ta Mısır Meclis Anayasa ve Yasama Komisyonu tarafından onaylanmıştı. Bu anlaşmalar, geçen hafta oylama öncesi komisyonların incelemesi için Yunan Parlamentosuna sunulmuştu. Yunanistan Parlamentosu, İtalya ile İyon Denizi için imzalanan MEB anlaşmasını dün onaylamıştı. İktidar salt çoğunluğa sahip 300 sandalyeli parlamentoda iktidardaki Yeni Demokrasi Partisi, 158 milletvekiliyle salt çoğunluğu elinde bulunduruyor. Ana muhalefet partisi Syriza'nın 86, Değişim Hareketi Partisinin 22, Yunanistan Komünist Partisinin 15, Yunan Çözümü Partisinin 10 ve Mera25 Partisinin 9 sandalyesi bulunuyor. Son Güncelleme: 27 Ağustos 2020 Perşembe 21:18
Heniyye: İsrail-BAE anlaşmasının hedefi, Türkiye'nin rolünü sınırlayacak ittifak kurmak. Hamas Siyasi Büro Başkanı İsmail Heniyye, İsrail ile Birleşik Arap Emirlikleri (BAE) arasında varılan normalleşme anlaşmasıyla Türkiye'nin bölgedeki rolünü sınırlandıracak bir ittifak kurulmasının amaçlandığını söyledi.. Heniyye, İstanbul'da basın mensuplarına yaptığı açıklamada, İsrail liderliğindeki bölgesel bir ittifak çerçevesinde varılan normalleşme anlaşmasının Filistin halkını sırtından vurduğunu ifade etti. Bazı Arap ülkelerinin, Filistin meselesini ve halkını denklemin dışına çıkarmak için ABD'nin Yüzyılın Anlaşması planına paralel hareket ettiğini belirten Heniyye, söz konusu anlaşmanın daha fazla normalleşmeye kapı açacağı uyarısında bulundu. "Söz konusu anlaşmanın hedefi, Türkiye'nin bölgedeki rolünü sınırlayacak bir ittifak kurmak." diyen Heniyye, Filistinlilerin buna karşı olduğunu dile getirdi. Yüzyılın Anlaşması planı Filistin meselesini tasfiye ediyor ABD Başkanı Donald Trump'ın sözde barış planının (Yüzyılın Anlaşması planı) Filistin meselesinin 3 temel ayağını ortadan kaldırmayı hedeflediğini kaydeden Heniyye şunları kaydetti: "İlk olarak, Kudüs'ü İsrail'in bölünmez başkenti kabul ettiler ve siyasi denklemin hatta müzakere denkleminin dışına çıkardılar. İkinci olarak, Filistinlilerin dönüş hakkını yok saydılar ve bunu taraflar arasında görüşülmeyen bir mesele olarak kabul ettiler. Üçüncü olarak, Batı Şeria'daki Yahudi yerleşim birimlerini yasallaştırdılar." Bir ABD planı olan ilhak planının Filistin topraklarının yüzde 30-40'ının İsrail'e ilhakını öngördüğünü aktaran Heniyye, "Bu planların ne emrivaki yoluyla ne güç dengeleri ne de anlaşmalar kanalıyla hayata geçirilmesine izin vermeyeceklerini" ifade etti. Heniyye, Yüzyılın Anlaşması planına "Filistinli gruplar arasındaki siyasi bölünmenin sona erdirilmesi, Arap ve İslam ülkeleriyle temasların artırılması, askeri başta olmak üzere her türlü direnişe başvurulması ve Filistin haklarından yana tavır sergileyen ve İsrail'in anlatısına karşı çıkan uluslararası toplum nezdinde harekete geçilmesiyle" karşı koyulması gerektiğini kaydetti. Cumhurbaşkanı Erdoğan, Filistinli gruplar arasında uzlaşıdan yana Heniyye, İstanbul'da basın mensuplarına yaptığı açıklamada, Cumhurbaşkanı Erdoğan'ın uzun süredir Filistin-Filistin uzlaşısından yana olduğunu ve her defasında Filistin'de ulasal birlik konusunu dillendirdiğini belirtti. Görüşmelerinden önce Erdoğan'ın Filistin Devlet Başkanı Mahmud Abbas'la bir telefon görüşmesi gerçekleştirdiğini söyleyen Heniyye, "Erdoğan, Fetih ve Hamas arasındaki atmosferden duyduğu memnuniyeti bize iletti." ifadelerini kullandı. Heniyye, Türkiye'nin uzlaşmanın sağlanması (Fetih- Hamas) ve bölünmenin sona ermesinde kendilerine verdiği destekten duyduğu memnuniyeti dile getirdi. İlerleyen günlerde Filistinli grupların genel sekreterlerinin bir araya geleceğini söyleyen Heniyye, grupların yöneticilerinin, ulusal bir program ve mücadele stratejisi geliştirme konusunu ele alacaklarını kaydetti. Filistin davasının desteklenmesinde Türkiye ve Türk medyasının rolünden övgüyle söz eden Heniyye, " 70 yılı aşkın süredir Filistin halkının maruz kaldığı tarihi haksızlıklar karşısında Filistin halkının yanında yer alan Türkiye'ye takdir ve teşekkürlerimi sunuyorum." ifadelerini kullandı. Gazze üç boyutlu bir savaşın içinde Heniyye, Gazze'nin 2006'dan bu yana "siyasi düzeyde, demokratik seçimlerin sonuçlarının tanınmaması, insani ve ekonomik düzeyde İsrail'in uyguladığı abluka ve askeri düzeyde de İsrail'in saldırıları olmak" üzere üç boyutlu bir savaşa maruz kaldığını söyledi. Heniyye, askeri boyutun amacının Hamas'a baskı kurarak onu kararlı duruşundan vazgeçirmek olduğunu ancak hareketin ilkelerine bağlı kaldığını söyledi. Gazze'deki yeni tip koronavirüs (Covid-19) salgınının durumu ve İsrail tarafına gönderilen "yanan balonlar" konularına da değinen Heniyye, sonuçları ve yansımaları ne olursa olsun Gazze ablukasının sonlandırılması gerektiğini ifade etti. Kudüs konusuna da değinen Heniyye, İsrail'in Mescid-i Aksa'yı zamansal ve mekansal olarak bölme planı ve Harem-i Şerif'ten 50 dönümlük araziyi bölerek burada bir tapınak inşa etme çabaları olduğunu kaydetti. Son Güncelleme: 27 Ağustos 2020 Perşembe 19:07
Türkiye'den KKTC'ye acil durum hastanesi. Kuzey Kıbrıs Türk Cumhuriyeti (KKTC) Başbakanı Ersin Tatar, Türkiye tarafından KKTC'de yaptırılan acil durum hastanesinin ülkesinin sadece bugünün değil gelecekteki ihtiyaçlarını da karşılayacak bir donanım ve yeterlilikte olacağını belirtti.. Başbakan Tatar, acil durum hastanesinin inşaat alanında incelemelerde bulundu ve yetkililerden bilgi aldı. Sağlık Bakanı Ali Pilli ve Türkiye'nin Lefkoşa Büyükelçisi Ali Murat Başçeri'nin eşlik ettiği Tatar, burada yaptığı konuşmada, Türkiye'nin yaptırdığı hastaneyle ilgili yüklenici firmanın inşaata fiilen başlamasının kendilerini son derece memnun ettiğini söyledi. "Türkiye Cumhuriyeti Devleti'ne salgın sürecinde Kıbrıs Türk halkına ve KKTC'ye verdiği destek için ne kadar teşekkür etsek azdır." diyen Tatar, hükümetin salgın sürecinde bir acil durum hastanesi yapmak için harekete geçtiğini ancak proje aşamasında önlerine çıkarılan birtakım engeller nedeniyle hastanenin yapımına başlayamadıklarını kaydetti. Tatar, bunun üzerine konuyu Türkiye Cumhurbaşkanı Recep Tayyip Erdoğan'a aktardığını söyleyerek Cumhurbaşkanı Erdoğan'ın talebine anlayış gösterdiğini ve Cumhurbaşkanı Yardımcısı Fuat Oktay'a gereğinin yapılması için talimat verdiğini ifade etti. "Her türlü olası felakete karşı halkımıza üst düzey sağlık hizmeti verecektir" İnşasına başlanan acil durum hastanesinin KKTC'deki sağlık hizmeti için bir devrim niteliğinde olduğunu vurgulayan Tatar, "Bu hastane sadece bugünün değil gelecekteki ihtiyaçlarımızı da karşılayacak bir donanım ve yeterlilikte olacaktır. Dünyada çok az ülkede olan acil durum hastanesi salgınla mücadele dışında her türlü olası felakete karşı halkımıza üst düzey sağlık hizmeti verecektir." dedi. Tatar, bu hastanenin bundan sonra yangın, biyolojik, kimyasal saldırı veya deprem gibi büyük felaketlerin, kazaların yol açacağı sonuçlarla mücadele için Kıbrıs Türk halkına çok önemli bir destek sağlayacağının da altını çizdi. Başbakan Tatar, "Acil durum hastanesi 24'ü yoğun bakım odası olmak üzere toplam 100 yatak kapasitesine sahip olacaktır. Hastanenin 6 adet tam donanımlı ameliyathanesi bulunacaktır. Hastanede ayrıca anjiyo ve endoskopi yapılabilecektir. Hastanenin kendisine ait bir laboratuvarı, MR, ultrason, tomografi ve röntgen ünitelerinin olduğu görüntüleme merkezi bulunacaktır." bilgisini verdi. Başta Cumhurbaşkanı Erdoğan ve Cumhurbaşkanı Yardımcısı Oktay'a ve emeği geçen herkese teşekkür eden Tatar, hastanenin Kıbrıs Türk halkına hayırlı olmasını diledi. Tatar, yeni tip koronavirüs (Covid-19) ile mücadelede KKTC hükümeti ve halkı olarak önemli bir süreçten geçtiklerini kaydederek KKTC'nin salgınla mücadelede dünyanın en başarılıları arasında olduğuna işaret etti. Cumhurbaşkanı Yardımcısı Oktay müjdesini vermişti Nüfusa oranla yapılan test sayısı, toplam vaka sayısı ve hasta kaybı sayısında diğer ülkelere göre son derece iyi bir noktada olduklarının altını çizen Tatar, 26 Ağustos itibarıyla KKTC'de nüfusun yaklaşık yüzde 30'undan fazlasına denk gelecek biçimde 113 bin 68 test yapıldığını kaydetti. Başbakan Tatar, şöyle devam etti: "Toplam vaka sayımız toplam testlerin yüzde 0,26'sını ancak bulmaktadır. Hayatını kaybeden hastamız yalnızca 4'tür. Yoğun bakımda hastamız ise yoktur. 1 Temmuz'dan bu yana açılma süreci ile birlikte ülkemizde 192 pozitif vaka ortaya çıktı, 92'si iyileşti ve taburcu oldu. 100 vakanın şu anda 70'i otelde gözlem altındadır. 30 vaka ise hastanededir. Bunların hiçbiri yoğun bakım gerektiren bir durumda değildir." Cumhurbaşkanı Yardımcısı Fuat Oktay, 4 Ağustos'ta Başbakan Tatar ile Ankara'da yaptığı görüşmenin ardından bu yıl içinde KKTC'de ileri teknoloji ekipmanla donatılmış, 100 yataklı acil durum pandemi hastanesinin yapılması için çalışmaların başlayacağı müjdesini vermişti. Son Güncelleme: 27 Ağustos 2020 Perşembe 18:52
Londra'dan Pisa'ya gitmeye çalışan COVID-19 hastası uçakta yakalandı. İngiltere'de koronavirüs testi pozitif çıkan bir hasta, karantina kurallarını ihlal ederek İtalya'nın Pisa şehrine gitmek için uçağa bindi. Yolcu uçaktan indirildi, diğer yolcular karantinaya alındı.. Olay Londra'nın Stansted Havalimanı'nda yaşandı. Koronavirüs testinin pozitif çıktığını uçağa binmeden önce mesajla öğrenen bir yolcu, karantina kurallarına uymayarak uçağa bindi. Koruyucu kıyafetlerle Ryanair uçağına binen yetkililer yolcuyu uçaktan indirdi. diğer yolcular da karantinaya alındı. Ryanair yaptığı açıklamada, "Stansted Havaalanında söz konusu yolcuların her ikisi de maske takıyorlardı ve çok kısa bir süre için (on dakikadan daha az) uçağa oturtular. Diğer yolculara veya mürettebat üyelerine koronavirüs bulaşma riski çok azdı çünkü hepsi de her zaman yüz maskesi takıyordu" dedi. O anlar uçaktaki bir yolcu tarafından kayda alındı. Son Güncelleme: 27 Ağustos 2020 Perşembe 16:51
İsrail, Filistin köyü Arakib'i 177'nci kez yıktı. İsrail güçleri, ülkenin güneyindeki Necef (Negev) Çölü'nde bulunan Filistinlilerin yaşadığı Arakib köyündeki evleri 177'nci kez yıktı.. Arakib'i Savunma Komitesi Üyesi Aziz et-Turi, AA muhabirine yaptığı açıklamada, İsrail güçlerinin Filistinli 22 ailenin barındığı Arakib köyünü bir kez daha yıktığını belirtti. Bu yıkımın, yeni tip koronavirüs (COVID-19) sürecinde ikinci kez gerçekleştiğini ifade eden Turi, yıkılan yapıları en kısa sürede yeniden yapacaklarını söyledi. İsrail'in ilk yıkımı Temmuz 2010'da yaptığı Arakib köyünde, 80'den fazla İsrail vatandaşı Filistinli yaşıyor. İsrail yönetimi, "köyün yasa dışı yollarla kurulduğunu ve yıkılması gerektiğini" iddia ediyor. Köy halkı ise bu toprakların, İsrail'in kurulmasından çok önce dedelerinden kendilerine miras kaldığını vurguluyor. Köylüler her yıkım sonrası evlerini yeniden inşa ediyor Köylüler, İsrail güçlerinin her yıkım işleminin ardından ahşap ve plastik malzemelerle evlerini yeniden inşa ederek direnişlerini sürdürüyor. Necef bölgesindeki diğer köylerde olduğu gibi Arakib'e de elektrik ve su gibi zorunlu hizmetleri sunmayan İsrail, bölgede yaşayan Filistinlilerin arazi mülkiyetini de tanımıyor. Filistin kaynaklarına göre, İsrail bugüne kadar, 220 bin Filistinlinin yaşadığı 12 milyon dönümlük Necef Çölü'nün 11 milyon dönümüne el koydu. Son Güncelleme: 27 Ağustos 2020 Perşembe 15:25
Mısır'da seçimleri boykot eden 54 milyon kişi savcılığa sevk ediliyor. Mısır Ulusal Seçim Kurulu, meclisin alt kanadı olan Senato seçimlerinde oy kullanmayan yaklaşık 54 milyon Mısırlıyı savcılığa sevk etme kararı aldı.. Mısır resmi ajansı MENA'nın haberine göre, Ulusal Seçim Kurulu Başkanı Laşin İbrahim başkanlığında yapılan toplantıda Senato seçimlerinin ilk turunda oy kullanmayan seçmen listesinin, bu konuda gerekenin yapılması için savcılığa sevk edilmesi kararı alındı. Seçim Kurulunun istatistiklerine göre, 63 milyon seçmenin yaklaşık 9 milyonu oy kullandı. Karar, yaklaşık 54 milyon kişinin savcılığa sevk edilmesine yol açacak. Kuruldan yapılan açıklamada, benzeri görülmemiş bu kararın "söz konusu kişilerin Mısır devletinin seçmenlerin siyasi haklarını kullanabilmesi için gereken tüm imkanları sağlamasına rağmen ulusal görevlerini yerine getirmemeleri" gerekçesiyle alındığı kaydedildi. Seçmeni ve seçim sürecini yürütecek tarafları yeni tip koronavirüs (COVID-19) salgınına karşı korumak için ihtiyati önlemlerin alındığına ve katılım için seçmenlerin defalarca uyarıldığına işaret edilen açıklamada, oy kullanmayan kişilere 500 cüneyhi (yaklaşık 32 dolar) aşmayacak para cezaları verileceği aktarıldı. Karar sosyal medyada alay konusu oldu Sosyal medya kullanıcıları ise yaptıkları "alaylı" paylaşımlarla karara tepki gösterdi. Mısırlı gazeteci Ala el-Attar Facebook hesabından, "Şöyle bir gazete manşeti olabilir. Yaklaşık 55 milyon vatandaş savcılık önünde: Mısır'da mahşer günü." paylaşımında bulundu. Yazar Mena Selim de yine Facebook sayfasında yaptığı paylaşımda, "Mısır halkı birkaç kişi dışında savcılık önüne çıkıyor." ifadelerini kullandı. Muhammed Mehavid isimli bir kullanıcı da para cezasının uygulanması halinde devletin 275 milyar cüneyh (yaklaşık 17 milyar dolar) elde edeceğine dikkati çekti. Senato seçimlerinin ilk turu yurt dışında 9-10 Ağustos, yurt içinde 11-12 Ağustos tarihlerinde yapılmıştı. 2'nci turu yurt dışındaki Mısırlılar için 6-7 Eylül'de, Mısır'da ise 8-9 Eylül'de yapılması planlanan Senato seçimlerinin sonuçlarının en geç 16 Eylül'de açıklanması bekleniyor. Ulusal Seçim Kurulunun verilerine göre, seçimde 787 aday bireysel sistemde yarışacak. Mısır yönetimine yakın partiler ise "Mısır İçin Milli Liste" adıyla seçimlerde tek liste oluşturdu. Anayasa değişikliği referandumu Mısır'da 23 Nisan 2019'da yapılan ve Cumhurbaşkanı Abdulfettah es-Sisi'nin 2030'a kadar görevde kalmasının yolunu açan Anayasa değişikliğiyle Senato'nun kurulması kararlaştırılmıştı. Muhalefet kanadından gelen eleştirilere göre, Senato, 1980-2012 yıllarında faaliyet gösteren ve 2014'te siyasi yolsuzluk suçlamasıyla tamamen kaldırılan Şura Meclisi ile benzerlik gösteriyor. Senato, 200'ü seçimle belirlenen, 100'ü ise Cumhurbaşkanı tarafından tayin edilen olmak üzere toplam 300 üyeden oluşacak. Son Güncelleme: 27 Ağustos 2020 Perşembe 14:02
İstifa eden AB ticaret komiserinin görevleri devredildi. Avrupa Birliği (AB) Komisyonu Başkanı Ursula von der Leyen, istifa eden AB Komisyonu Ticaretten Sorumlu Üyesi Phil Hogan'ın görevlerini Kıdemli Başkan Yardımcı Valdis Dombrovskis'e verdi.. Von der Leyen, İrlanda'da yeni tip koronavirüs (COVID-19) tedbirlerine uymadığı ortaya çıkan Phil Hogan'ın istifasının ardından basına açıklamalarda bulundu. Hogan'ın dün istifasını sunduğunu ve bunu kabul ettiğini belirten Von der Leyen, "Avrupa, salgının yayılmasını yavaşlatmak için mücadele ederken, vatandaşlar fedakarlıklarda bulunurken ve zorlu kısıtlamaları kabul ederken, Komisyon üyelerinin yürürlükteki ulusal veya bölgesel kurallara veya tavsiyelere uyum konusunda özellikle dikkatli olmalarını bekliyorum." diye konuştu. Von der Leyen, AB anlaşmaları gereği İrlanda hükümetinin komiser adayları sunması gerektiğini anımsatarak, bir kadın ve bir erkek aday teklif edilmesi çağrısında bulundu. Ticari konulardaki sorumluluğun geçici olarak AB Komisyonu Kıdemli Başkan Yardımcısı Valdis Dombrovskis'e devredildiğini vurgulayan Von der Leyen, komiserlerin portföylerine ilişkin nihai kararı daha sonraki aşamada vereceğini söyledi. İstifa hakkında Hogan, geçen hafta ülkesi İrlanda'da bir golf topluluğunun düzenlediği turnuvaya ve ardından 80 kişilik akşam yemeğine katılmıştı. Ülkede yürürlükte olan salgın tedbirlerine ve sosyal mesafe kurallarına uyulmadan düzenlenen etkinlik kamuoyunda rahatsızlığa neden olmuştu. "Golfgate" olarak adlandırılan skandal nedeniyle programa katılan İrlanda Tarım Bakanı Dara Calleary'nin de aralarında olduğu pek çok siyasi istifa etmişti. Yaz tatili için bulunduğu İrlanda'da salgın tedbirlerine uymadığı ortaya çıkan Hogan da dün istifa etmişti. Son Güncelleme: 27 Ağustos 2020 Perşembe 13:47
Japonya'nın seyahat uyarısında bulunduğu ülke sayısı 159'a çıktı. Japonya'nın yeni tip koronavirüs (COVID-19) salgınına karşı seyahat uyarısında bulunduğu ülke sayısının 159'a ulaştığı bildirildi.. Dışişleri Bakanlığından yapılan yazılı açıklamaya göre, COVID-19'a karşı seyahat edilmesinden kaçınılması talep edilen ülke listesine yeni 13 ülke eklendi. Listeye Asya'dan Butan, Orta ve Güney Amerika'dan Trinidad ve Tobago ile Belize, Afrika'dan Etiyopya, Gambiya, Zambiya, Zimbabve, Tunus, Nijerya, Malavi, Güney Sudan, Ruanda, Lesotho ilave edildi. Öte yandan Çin, Güney Kore, ABD, Rusya ve Avrupa'nın birçok ülkesi dahil toplam 129 ülkeden Japonya'ya giriş yasağı uygulanıyor; bu ülkelerden yolcu kabul edilmiyor. Tokyo'da merkezi hükümet, seyahat kısıtlamalarının karşılıklı hafifletilmesi çabaları kapsamında Avustralya ve bazı Güneydoğu Asya ülkeleriyle görüşmeleri sürdürüyor. Japonya'da koronavirüs nedeniyle hayatını kaybedenlerin sayısı 1209'a ulaştı. Ülkedeki toplam vaka sayısı ise 63 bini geçmiş durumda. Son Güncelleme: 27 Ağustos 2020 Perşembe 12:18
ABD'nin Minneapolis kentinde Ulusal Muhafızlar devrede. ABD'de Minnesota eyalet Valisi Tim Walz, Minneapolis kentinde bir siyahinin polis tarafından öldürüldüğü iddiası üzerine düzenlenen gösteriler nedeniyle Ulusal Muhafızları devreye soktu.. Walz, gece düzenlediği basın toplantısında, "Bir kez daha caddelerimizde kargaşaya tanık oluyoruz. Sadece Minnesota değil tüm ülkede bu ızdırap sürüp gidiyor." ifadesini kullandı. Minneapolis'de "sulh dönemi acil durumu" ilan ettiğini dile getiren Walz, Minnesota Ulusal Muhafızlarını harekete geçirdiğini açıkladı. Walz, seferber edilen ulusal muhafızların sayısına ilişkin ise bilgi vermedi. Minneapolis Belediye Başkanı Jacob Frey de göstericilerin dükkanların camlarını kırması ve yağmacılık yapması üzerine gece Ulusal Muhafızların yardımını talep etti ve sabaha kadar şehirde sokağa çıkma yasağı ilan etti. Frey, Minneapolis'in "şifa bulma zamanı" olduğunu belirterek, "Eski halimize dönmeliyiz. Tehlikeli, kanunsuz davranışlara müsamaha gösterilmeyecek." diye konuştu. Ne olmuştu? Bir siyahinin polis tarafından vurulduğu iddiasının kısa sürede sosyal medyada yayılması üzerine Minneapolis'te sokağa dökülen yüzlerce gösterici eylem yapmaya başlamıştı. Saatler süren gösterilerde bazı mağazaların yağmalandığı anlar kameralara yansırken, bazı mahallelerde polisle göstericiler karşı karşıya gelmişti. Minneapolis Polisi Sözcüsü John Elder, adı açıklanmayan şüphelinin bir cinayet zanlısı olarak polisten kaçarken kendi silahıyla intihar ettiğini duyurmuştu. George Floyd'un ölümü Siyahi Amerikalı 46 yaşındaki George Floyd, 25 Mayıs'ta dolandırıcılık şüphesiyle Minnesota eyaletinin Minneapolis kentinde gözaltına alınırken polis memuru Derek Chauvin'in uzun süre boynuna diziyle bastırması nedeniyle dakikalarca "Nefes alamıyorum." diye yalvarmıştı. Floyd'un, olay yerine gelen acil sağlık ekiplerince kaldırıldığı hastanede hayatını kaybettiği belirtilirken, olayla ilgili görüntüler sosyal medyada büyük tepki toplamıştı. Görüntüler, ülkede siyahilere yönelik polis şiddeti tartışmalarını tekrar alevlendirmiş ve protestolar, olayların başladığı Minneapolis'ten ülke geneline sıçramıştı. George Floyd cinayetinin yeni görüntülerine erişim serbestisi Son Güncelleme: 27 Ağustos 2020 Perşembe 12:03
Avustralya’da yeni COVID-19 vakaları düşüyor, can kaybı artıyor. Avustralya’da son 24 saatte 23 kişinin daha yeni tip koronavirüs (COVID-19) nedeniyle hayatını kaybetmesiyle, ülkedeki toplam can kaybı 572’ye yükseldi.. Avustralya’da bir günde en fazla vakanın kaydedildiği 30 Temmuz’da 747’ye yükselen yeni vaka sayıları, son 24 saatte Victoria eyaletinde 113, Yeni Güney Galler’de 9, Queensland’da 2 kişinin daha daha COVID-19’a yakalanmasıyla 124'e geriledi. Yeni vaka sayışlarındaki düşüş sürerken COVID-19’dan en fazla can kaybının kaydedildiği Victoria eyaletinde dün yaşanan 24 can kaybının ardından, bugünde 23 kişi daha virüsten hayatını kaybetti. Eyaletteki can kayıplarının çoğunluğu yaşlı bakım evlerinde olmasından dolayı, önümüzdeki günlerde virüsten ölenlerin sayılarının artabileceği belirtildi. Victoria’da 23 kişinin daha hayatını kaybetmesiyle ülkede virüsten can kaybı 572’ye çıkarken, son günlerde can kaybı yaşanmayan Yeni Güney Galler’de (NSW) 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi COVID-19 nedeniyle hayatını kaybetmişti. Avustralya’da COVID-19’un ilk görülmeye başladığı 25 Ocak’tan bu yana gerçekleştirilen yaklaşık 5 milyon 885 binden fazla testin sonucuna göre virüse yakalanan 25 bin 320 kişiden 21 bin 100’ü sağlığına kavuşurken, 3 bin 789 aktif vakadan 46’sı yoğun bakımda olmak üzere, 603’ü çeşitli hastanelerde tedavi görüyor. Yeni Zelanda’da 7 kişi daha virüse yakalandı Yeni Zelanda Halk Sağlığı Direktörü Caroline McElnay tarafından yapılan açıklamaya göre, son 24 saatteki testlerde 7 kişiye daha COVID-19 teşhisi konuldu. Yeni vakalarla birlikte ülkedeki aktif vaka sayısının 126 olduğunu açıklayan McElnay, aktif vakalardan 2’si yoğun bakım ünitesinde olmak üzere 10 kişinin çeşitli hastanelerde tedavi gördüğünü söyledi. Yeni Zelanda’da COVID-19’a yakalandığı belirlenen toplam 1702 kişiden 1554’ü iyileşirken, 22 Yeni Zelandalı hayatını kaybetti. Son Güncelleme: 27 Ağustos 2020 Perşembe 07:27
ABD'de 15 dakikada sonuç veren hızlı COVID-19 antijen testi üretilecek. ABD'de tıbbi cihaz üreten bir şirket, yeni tip koronavirüs (COVID-19) tespitinde kullanılmak üzere 15 dakikada sonuç veren taşınabilir hızlı antijen testi için pazarlama yetkisi aldı.. Şirketten yapılan açıklamada, ABD Gıda ve İlaç İdaresi'nin (FDA) hızlı COVID-19 antijen testinin üretimine onay verdiği duyuruldu. 15 dakikada sonuç veren kredi kartı büyüklüğündeki taşınabilir test için ilave ekipman gerekmeyeceği ve test kitinin 5 dolara satılacağı belirtildi. 50 milyona yakın kit üretilecek Ekimden itibaren 50 milyona yakın test kiti üretileceği bildirdi. Testi yapanların okul ya da işyerlerine girerken sonuçlarını gösterebilecekleri telefonlara yüklenebilecek bir uygulama da geliştirdiğini kaydeden şirket, şimdiye kadar beş dakikada sonuç veren ve Beyaz Saray'da da kullanılan ''ID Now'' adı verilen test kiti dahil beş COVID-19 testi için onay aldı. Son Güncelleme: 27 Ağustos 2020 Perşembe 07:23
Meksika'da belediye başkanı virüs nedeniyle yaşamını yitirdi. Meksika'da bir belediye başkanı daha yeni tip koronavirüs (Covid-19) nedeniyle hayatını kaybetti.. Meksika basınındaki haberlere göre, Oaxaca eyaletine bağlı San Bartolome Quialana kentinin Belediye Başkanı Victorino Gomez Martinez, Covid-19 nedeniyle yaşamını yitirdi. Yetkililer, virüs nedeniyle geçen haftadan bu yana hastanede tedavi altında olan Martinez'in kurtarılamadığını belirtti. Martinez, ülkede salgının başlangıcından bu yana Covid-19'dan ölen 7. belediye başkanı oldu. Covid-19 salgınından en çok etkilenen ülkelerden Meksika'da salgın nedeniyle 61 bin 450 kişi öldü. Ülkedeki vaka sayısı ise 568 bin 621 olarak açıklandı. Son Güncelleme: 26 Ağustos 2020 Çarşamba 22:38
Muhammed bin Selman, muhalif Suudi Prensi Paris'ten Riyad'a kaçırmış. Suudi Veliaht Prensi Muhammed bin Selman'ın, 2016'da muhalif prens Sultan bin Turki'yi, özel uçağıyla Riyad'a kaçırdığı açıklandı.. ABD merkezli Vanity Fair dergisinin internet sitesinde yer alan makaleye göre, Suudi Arabistan'ın kurucusu Kral Abdulaziz'in torunu bin Turki, Veliaht Prens bin Selman tarafından özel uçakla Paris'ten Riyad'a kaçırıldı. Muhalif prens, uçağın Kahire yerine Riyad'a inmesinin ardından ortadan kayboldu. Sultan bin Turki, muhalif görüşleri nedeniyle 2003'te kuzeni Prens Abdulaziz tarafından İsviçre'den Riyad'a kaçırılmıştı. Portre: Suudi Arabistan Veliaht Prensi Muhammed bin Selman Türki, sonraki 11 yılının bir kısmını Suudi Arabistan'daki hapishanelerde ve Riyad'daki yüksek korumalı devlet hastanesinde geçirmişti. Sağlık durumu kötüleşen Türki'nin, artık Kraliyet Ailesi için bir tehdit olmadığına karar verilmesinden sonra 2014'te ABD'de tedavi görmesine izin verilmişti. Kaçırıldığı için Kraliyet Ailesine dava açtı Sağlığına kavuşan Türki, 11 yıllık tutsaklığın ardından Avrupa'daki lüks yaşantısına devam etti ve Kraliyet Ailesi'ne eleştirilerini sürdürdü. Kraliyet ailesi tarafından gönderilen gelirlerin kesileceğini düşünen Türki, 2003'te kaçırılışı sırasında aldığı yaralar nedeniyle Suudi hükümetinden tazminat istemeye karar verdi. Türki, 2015'te Suudi Arabistan Kralı Selman bin Abdulaziz'in göreve gelmesinin ardından iktidara yükselen oğlu Veliaht Prens bin Selman'ın, kendisine yardım edeceğine inanıyordu. Veliaht Prens bin Selman tarafından talebi reddedilen Türki, 2015 yazında İsviçre'deki bir mahkemede, kendisini 2003'te kaçırdıkları için Kraliyet Ailesi'ne dava açtı. Türki'nin yakınları, bu hamlesinden dolayı endişelenerek, "Seni bir kez kaçırdılar, neden bir kere daha kaçırmasınlar?" uyarısında bulunsa da Türki başına bir şey gelmeyeceğini düşünüyordu. Türki, pek tanımadığı Veliaht Prens bin Selman'a güvendi Kraliyet ailesinden gönderilen gelirleri kesilen Türki, Mısır'daki babasından aldığı davette, kendisini Kahire'ye götürmek üzere özel bir uçak gönderileceğini öğrendi. Suudi ailesine yönelik eleştirileri nedeniyle Kraliyet ailesi tarafından gelirleri kesilen ve Mısır'daki babasını görmek için sabırsızlanan Türki, pek tanımadığı Veliaht Prens bin Selman'a güvendi. Muhalif prensin, kendisini kaçırmak için gönderilen Boeing 737-800 tipi yolcu uçağının Mısır'daki babasıyla buluşacağı Kahire yerine Riyad'a ineceğinden haberi yoktu. Pilotun uçuşla ilgili yetersiz bilgisi ve normalden iki kat fazla sayıdaki 19 kişilik kabin ekibinin tamamının erkek ve bazılarının ise iri cüsseli olması Türki'nin şüphelenmesine neden olmadı. Türki'nin korumaları, uçağa binmemesini, bunun bir tuzak olduğunu ve uçağın Kahire'ye inmeyeceğini söylemelerine rağmen onu ikna edemediler. Saatler sonra uçak alçalmaya başladığında ise altlarındaki şehirde Nil Nehri ya da piramitlerin olmayışından iniş yapacakları yerin Kahire olmadığını fark ettiler. Riyad'a inen uçaktan kabin ekibiyle çıkan Türki, bir daha ortalarda gözükmedi. Uçağın pilotu Bin Selman'a çok yakın isimlerden Suud el-Kahtani çıktı Kaçırma operasyonundan sonra uçağın "Kaptan Saud" lakaplı pilotunun ismi, Bin Selman'a çok yakın isimlerden Suud el-Kahtani olarak açıklandı. Türki'nin kaçırılmasından 2 yıl sonra da Suudi gazeteci Cemal Kaşıkçı ülkesinin İstanbul Başkonsolosluğunda öldürüldü. Kaşıkçı, Suudi Arabistanlı bir yetkilinin kendisinden Suudi Arabistan'a dönmesini istediğini söylemişti. Bu ismin de Kahtani olduğu anlaşılmıştı. Kahtani, Kaşıkçı cinayetinde okların yöneldiği başlıca isimlerdendi. Son Güncelleme: 26 Ağustos 2020 Çarşamba 21:00
Tunus'ta maske takmayanlara hapis cezası gelebilir. Tunus Sağlık Bakan Vekili Muhammed el-Habib el-Kişav, maske takma kuralına uymayanlara hapis ve para cezası verilebileceğini söyledi.. Başkent Tunus'ta basın toplantısı düzenleyen Kişav, "Kapalı mekanlarda maske takma zorunluluğuna uymayanlara verilecek cezalar hapse varabilir." dedi. Hapis cezasının süresine ilişkin bilgi vermeyen Kişav, yasağı delenler için 100 ila 3 bin dinar (37-110 dolar) para cezasının da uygulamaya konulacağını ifade etti. Sağlık Bakanlığına bağlı Yeni ve Gelişen Hastalıklar Milli Gözlemevi Genel Müdürü Nassaf bin Aliyye de virüsün şu ana kadar toplam 20 ile yayıldığını belirtti. Son zamanlarda vaka sayısında yaşanan artışa dikkati çeken Tunuslu yetkililer, salgın tedbirleri kapsamında 14 Ağustos'ta Kabes ilindeki iki bölgeye giriş-çıkışları yasaklamıştı. Tunus'ta son verilere göre Covid-19 nedeniyle toplam 71 kişi yaşamını yitirdi, 3 bin 69 vaka tespit edildi. Son Güncelleme: 26 Ağustos 2020 Çarşamba 20:21
Kenya'da sokağa çıkma yasağı 1 ay uzatıldı. Doğu Afrika ülkesi Kenya'da, yeni tip koronavirüs (Covid-19) önlemleri kapsamında uygulanan sokağa çıkma yasağı 1 ay uzatıldı.. Devlet Başkanı Uhuru Kenyatta, ulusal televizyondan yayınlanan açıklamasında, başkent Nairobi ve Mombasa dışında artan Covid-19 vakaları nedeniyle ülkedeki sokağa çıkma yasağının yarından itibaren 30 gün uzatıldığını duyurdu. Kenyatta, bu süre zarfında restoranların 20.00'den sonra kapatılması gerektiğini, daha önce açılan barlar ve gece klüplerinin yeniden kapatılacağını ifade etti. Covid-19 ile mücadelede başarı elde edildiğini aktaran Kenyatta, "Artık salgın yönetilebilir düzeyde. Şimdi yeni Kovid-19 vakalarından çok, iyileşenlerin sayısı artıyor." dedi. Kenyatta, halka Covid-19 tedbirlerine uyması çağrısında bulundu. Kenya'da Covid-19 vaka sayısındaki artışa rağmen 1 Ağustos'ta uluslararası uçuşlar başlatılmıştı. Ülkede şimdiye kadar 33 bin 16 Covid-19 vakası görüldü, 564 kişi hayatını kaybetti ve 19 bin 296 kişi iyileşti. Son Güncelleme: 26 Ağustos 2020 Çarşamba 20:13
Trump: Çin, Biden'ın kazanmasını istiyor. ABD Başkanı Donald Trump, Çin'in devlet medyasının ve Çinli liderlerin ABD'de 3 Kasım'da düzenlenecek başkanlık seçimlerini Demokrat rakibi Joe Biden'ın kazanmasını istediğini iddia etti.. Trump, Twitter hesabından yaptığı paylaşımda, "Sıcak Gelişme: Çin devlet medyası ve Çin liderleri, Biden'ın ABD seçimlerini kazanmasını istiyor. Bu olursa ki olmayacak, Çin ülkemizin sahibi olacaktır." ifadesini kullandı. Trump: Demokratlar'ın seçimi kazanmasının tek yolu hile yapmaları Biden'ın Çin'in desteğiyle seçimleri kazanmasının ekonomik etkilerine de dikkati çeken Trump, "(Biden seçimi kazanırsa) Şu anda rekor kıran borsamız tam anlamıyla çöker." görüşünü savundu. Trump, yeni tip koronavirüs (Covid-19) salgınının sorumlusu olarak gördüğü Çin'e yönelik son günlerde sert söylemler takınıp sert adımlar atarken, Demokrat Rakibi Joe Biden'ı da "Çin yanlısı" olmakla suçluyor. Son Güncelleme: 26 Ağustos 2020 Çarşamba 18:31
İngiliz turizmine salgın darbesi. Koronvirüs (Covid-19) salgını nedeniyle İngiltere’nin turizm gelirlerinin bu yıl 22 milyar sterlin azalması bekleniyor.. Dünya Seyahat ve Turizm Konseyi'nden (WTTC) yapılan açıklamada, salgın nedeniyle turistlerin ülkede yaptığı harcamanın yüzde 78 azalmasının, bu yılın toplamında turizm gelirlerinin yaklaşık 22 milyar sterlin gerilemesinin beklendiği kaydedildi. Açıklamada salgının ekonomik etkileri nedeniyle İngiltere’de seyahat ve konaklama hizmetlerinde çalışan 3 milyon insanın işlerini kaybedebileceği de kaydedildi. WTTC açıklamasında turistlerin İngiltere’nin Avrupa’da salgından en çok etkilenen ülke olması nedeniyle ülkeyi ziyaret etme konusunda çekimser davrandığına da vurgu yapıldı. Yabancı turistlerin payı yüzde 85 İngiltere’nin başkenti Londra’nın turist sayısındaki azalıştan en fazla etkilenen şehir olduğunun belirtildiği açıklamada, Londra’nın toplam turizm gelirleri içerisinde yabancı turistlerin payının yüzde 85 olduğu kaydedildi. Açıklamada değerlendirmelerine yer verilen WTTC Başkanı Gloria Guevara, “Son verilere bakıldığında, salgının gelirleri turizme bağlı olan milyonlarca hane halkı üzerinde yarattığı baskı ve üzüntü görülüyor.” ifadelerini kullandı. Guevara, “İngiltere’nin acilen karantina uygulaması yerine daha hızlı, kapsamlı ve etkili test ve izleme yöntemlerine başvurması gerektiğini düşünüyoruz.” yorumunu yaptı. Turizm, İngiliz ekonomisi içerisinde 145,9 milyar sterlin ile yüzde 7,2’lik paya sahip. Ülkenin turizm sektöründe yaklaşık 3,3 milyon kişi istihdam ediliyor. İngiltere’yi ziyaret eden turistler yılda yaklaşık 29,8 milyar sterlin harcıyor. Son Güncelleme: 26 Ağustos 2020 Çarşamba 18:11
ABD'de ilk COVID-19 aşı denemesi ona yapılmıştı: Kendimi harika hissediyorum. ABD'de koronavirüs (COVID-19) aşısının denendiği ilk kişi olan 44 yaşındaki Jennifer Haller, aşının etkilerini paylaştı. 16 Mart'ta aşı uygulanan Haller, "Kendimi harika hissediyorum, bende yan etki olmadı" dedi.. ABD’nin Seattle kentinde yaşayan Jennifer Haller, ülkesinde aşı enjekte edilen ilk kişi olmuştu. Haller, basına yaptığı açıklamada, "Şimdi geriye dönüp baktığımda, bunun gerçekten ne kadar önemli olduğunu anlıyorum" dedi. [Fotoğraf: AP] "Kendimi harika hissediyorum" Jennifer Haller, aşının, yapıldığı bölgedeki hafif omuz ağrısı dışında hiçbir yan etkisi olmadığını söyledi. "Kendimi harika hissediyorum, bende yan etki olmadı" ifadesini kullanan Haller, tekrar gönüllü olup olmayacağı sorulduğunda, "Evet, kesinlikle olurum." dedi. Son Güncelleme: 26 Ağustos 2020 Çarşamba 16:28
Almanya, AB dışındaki ülkelere seyahat uyarısını uzattı. Almanya, yeni tip koronavirüs (COVID-19) salgını nedeniyle mart ayında yaptığı uluslararası "seyahat uyarısını" Avrupa Birliği (AB) dışındaki ülkeler için 14 Eylül’e kadar uzattı.. Alman Hükümet Sözcü Yardımcısı Ulrike Demmer, Berlin’de düzenlenen basın toplantısında, bugün yapılan Bakanlar Kurulunda, AB ülkeleri, İngiltere ve Schengen ülkeleri hariç diğer ülkeler için 31 Ağustos’a kadar geçerli olan "seyahat uyarısının" 14 Eylül’e kadar uzatılması kararınını aldığını belirtti. Dışişleri Bakanlığı Sözcüsü Andrea Sasse de, salgınla ilgili tahminler yapmanın zor olduğunu ifade ederek, ülkede yaz tatil döneminin bittiği eylül ortasında durumun yeniden değerlendirileceği bilgisini paylaştı. Sasse, birçok ülkede vaka sayılarının yeniden arttığını gözlemlediklerini ve Almanya’nın Avrupa’daki bazı bölgeler için de seyahat uyarısı yaptığını vurguladı. Geçmişte olduğu gibi salgının gelişiminin sürekli izlendiğini dile getiren Sasse, gelişmelere göre bazı ülkeler veya bölgeler için seyahat uyarılarının yeniden kaldırılabileceğini kaydetti. Almanya, mart ayında yaptığı uluslararası “seyahat uyarısını” en sonra 10 Haziran’da ağustos sonuna kadar uzatmıştı. Almanya COVID-19 salgını sebebiyle Türkiye’ye uyguladığı seyahat uyarısını Muğla, Aydın, İzmir ve Antalya için kaldırmış; AB’de yer alan Fransa, Belçika, Romanya ve Hırvatistan’daki bazı bölgelere ve İspanya'ya vakaların artması sebebiyle yeniden seyahat uyarısında bulunmuştu. Son Güncelleme: 26 Ağustos 2020 Çarşamba 15:59
Büyük Grip Salgını kitabının yazarı John Barry, COVID-19'u anlattı. Yazdığı The Great Influenza (Büyük Grip Salgını) kitabıyla ABD'de salgın stoku oluşturulmasının önünü açan ünlü yazar John Barry, COVID-19 salgınını TRT Haber'e değerlendirdi.. 1918 İspanyol gribini anlattığı Büyük Grip Salgını kitabıyla ABD Başkanlarından George Bush'u da yönlendiren Barry, COVID-19'a ilişkin değerlendirmelerde bulundu. 1918'deki salgında basının yalan söyleyip sahte haber yaptığını ifade eden Barry, "Avrupa'da hükümetler salgın haberlerine sansür uyguladı. ABD'de otosansür vardı. Eğer insanlar uyarılsaydı hayatlar kurtulurdu. Bu salgında da Çin, Wuhan'dan kötü haber yayılsın istemedi." diye konuştu. Ölümcül sonuçlara dikkat çekti John Barry, salgını hafife almanın ölümcül sonuçları olduğunu hatırlattı: "İspanyol gribinde gelişmiş ülkeler savaştaydı, 2'nci dalgaya kadar durumun ciddiyetini anlayamadılar. Hatta tıp dergilerinde fazla can kaybına yol açmayacağı yazıyordu. Bu, tedbirsizliği; o da ölümcül dalgayı getirdi." Tedbir vurgusu yaptı Ünlü yazar, aşı üretilene kadar tedbirlere uyulması gerektiğinin altını çizdi, grip mevsiminin sert geçeceği uyarısında bulundu: "Virüsü henüz kontrol altına alamadık. Sadece yayılmayı yavaşlattık. Eğer test ve yeterli sayıda temas takibi yapmada başarısız olursak; sosyal mesafe uygulamaz ve maske kullanmazsak son 6 aydaki fedakarlıklarımızla elde ettiğimiz kazanımları kaybederiz." Son Güncelleme: 26 Ağustos 2020 Çarşamba 15:43
Yunanistan Parlamentosundaki Mısır ve İtalya ile deniz anlaşmaları oylaması ertelendi. Yunanistan Parlamentosunda Mısır ve İtalya ile yapılan deniz yetki alanlarını sınırlandırma anlaşmaları için yapılacak oylamanın yarına ertelendiği bildirildi.. Parlamentodan yapılan açıklamada, iki ülkeyle imzalanan Münhasır Ekonomik Bölge (MEB) anlaşmaları için bugün yapılması planlanan oylamanın, yeni tip koronavirüs (COVID-19) tedbirleri kapsamında ertelenmesine karar verildiği belirtildi. Oylamanın, yarın yerel saatle 15.00-20.00'de 60'ar milletvekilinden oluşan gruplar halinde yapılacağı belirtildi. Atina yönetimi, 9 Haziran'da İtalya, 7 Ağustos'ta ise Mısır ile MEB anlaşmaları yapmıştı. Cumhurbaşkanı Erdoğan: Korkunun ecele faydası yok, Türkiye hakkı olanı alacak "Bizim için yok hükmünde" Türk Dışişleri Bakanlığı, Yunanistan ile Mısır arasındaki MEB anlaşmasına ilişkin, "İmzalandığı açıklanan sözde deniz yetki alanları sınırlandırma anlaşması, Türkiye için yok hükmündedir. Bu anlayışımız, sahada ve masada ortaya konacaktır." açıklamasında bulunmuştu. Kahire ile Atina yönetimleri arasında imzalanan sözde anlaşma, 18 Ağustos'ta Mısır Meclis Anayasa ve Yasama Komisyonu tarafından onaylanmıştı. Bu anlaşmalar, geçen hafta oylama öncesi komisyonların incelemesi için Yunan Parlamentosuna sunulmuştu. Bakan Çavuşoğlu: Yunanistan bazı ülkelerin dolduruşuna gelmemeli İktidar salt çoğunluğa sahip 300 sandalyeli Yunan parlamentosunda iktidardaki Yeni Demokrasi Partisi, 158 milletvekiliyle salt çoğunluğu elinde bulunduruyor. Ana muhalefet partisi Syriza'nın 86, Değişim Hareketi Partisinin 22, Yunanistan Komünist Partisinin 15, Yunan Çözümü Partisinin 10 ve son olarak Mera25 Partisinin 9 sandalyesi bulunuyor. Muhalefet partilerinin Mısır ile yapılan MEB anlaşmalarına "çekimser" veya "hayır" oyu kullanması bekleniyor ancak salt çoğunluğu elinde bulunduran iktidar partisinin oylarıyla bu anlaşmanın Parlamentodan geçmesi bekleniyor. Son Güncelleme: 26 Ağustos 2020 Çarşamba 14:23
ABD'deki protestolarda silah sesleri yükseliyor. ABD'nin Wisconsin eyaletinde polisin siyahi Amerikalı Jacob Blake'i vurmasıyla başlayan ve büyüyen protestolarda silah sesleri yükseldi. 3 kişinin vurulduğu, ikisinin hayatını kaybettiği açıklandı.. Kenosha polisinden Teğmen Joseph Nosalik, gece düzenlenen protestolar sırasında ateş açıldığını, olayda iki kişinin yaşamını yitirdiğini, bir kişinin ağır yaralandığını açıkladı. Yaralının hastanede tedavi altına alındığı ve hayati tehlikesinin bulunmadığı belirtildi. Olayla ilgili soruşturma başlatıldı. Ne olmuştu? ABD'nin Wisconsin eyaletinde polisin siyahi Amerikalı Jacob Blake'i arkadan vurmasıyla başlayan ve büyüyen protestolar sokağa çıkma yasağına rağmen üçüncü gecesinde de canlılığını korumuştu. Vali Tony Evers'in protestoların eyalet geneline yayılması üzerine acil durum ilan etmesi ve sokağa çıkma yasağının uzatılması ''Jacob Blake için adalet'' çağrısında bulunan protestocuları durduramamıştı. Kenosha mahkeme binası önünde tekrar toplanan protestocuları dağıtmak isteyen polis, plastik mermi ve göz yaşartıcı bomba kullanmış, kalabalığın dağılmaması üzerine polisin silahlı araçları göstericilerin üzerine sürdüğü görülmüştü. Polisin müdahalesine, ''Siyahilerin hayatı önemlidir'' sloganları ile karşılık veren kalabalık protestocu grup geri çekilirken, atılan gaz bombasından etkilenen bazı protestocular, gönüllü sağlık ekipleri tarafından tedavi edilmişti. Kenosha sokaklarında silahlı bazı sivillerin ise benzin istasyonu ve benzeri yerlerde yağma ve kundaklamaya karşı çevreyi koruması AA kamerasına yansımıştı. Wisconsin eyaletinin Kenosha kentinde pazar günü öğleden sonra meydana gelen olayda siyahi Jacob Blake ağır yaralanmıştı. Amerikan medyasına konuşan Blake'in babası, oğlunun vücudunda sekiz kurşun yarası olduğunu ve belden aşağısının felçli kaldığını söylemişti. Sosyal medyada yer alan bir videoda, polisin, arabasının kapısını açarak içeri girmeye çalışan Blake'i kıyafetinden çekerek engellemeye çalıştığı ve sonrasında arkasından defalarca ateş ettiği görülmüştü. Blake'in arabaya binmeye çalışırken polis tarafından vurulduğu sırada üç çocuğunun da arabada bulunduğu belirtilmişti. Polis ise "aile içi bir olay" ihbarı üzerine olay yerine gittiği açıklaması yapmıştı. ABD, mayıs ayında da Minnesota eyaletinin Minneapolis kentinde polis şiddeti sonucu siyahi George Floyd'un hayatını kaybetmesinin ardından ülke geneli 1 aydan uzun süren şiddet içerikli protestolara sahne olmuştu. Son Güncelleme: 26 Ağustos 2020 Çarşamba 14:55
Bosna Kasabı lakaplı Mladic'in temyiz kararı için kritik gün. Hollanda'nın Lahey kentindeki Eski Yugoslavya Uluslararası Ceza Mahkemesince (ICTY) 2017'de hakkında ömür boyu hapis cezası verilen Bosnalı Sırpların eski lideri Ratko Mladic'in temyiz duruşması bugün sona eriyor.. Yeni tip koronavirüs (COVID-19) salgını nedeniyle ertelenen duruşmalara video konferans yöntemiyle devam ediliyor. Avukatlarının, 77 yaşındaki Mladic’in zihin sağlığının duruşmaya katılmaya elverişli olmadığını gerekçe göstererek yaptığı erteleme talebini reddeden hakimler, yargı sürecini sekteye uğratmaya çalıştığı gerekçesiyle Mladic’in duruşmaya katılmasına karar verdi. Bosna'daki savaşta (1992-1995) Sırpların liderliğini yapan ve Srebrenitsa soykırımı, Saraybosna kuşatması ve çeşitli savaş suçlarından sorumlu tutulan "Bosna Kasabı" lakaplı Mladic, savcılığın hazırladığı iddianamede yer alan 11 suçtan 9’undan ömür boyu hapse mahkum edilmişti. Hakkındaki karara 2017 yılının Temmuz ayında itiraz eden Mladic, "adil yargılanmadığını" ve "hakimlerin hakkında hüküm verirken maddi ve hukuki hata yaptığını" öne sürerek beraat ya da yeniden yargılanma talep etmişti. Dava sürecinde ne oldu? 1996 yılında verilen yakalama kararından 16 yıl sonra 26 Mayıs 2011’de Sırbistan’da yakalanan Mladic’in davası Mayıs 2012’de başladı. ICTY'de 6 yıl süren davada karar, 22 Kasım 2016'da açıklandı. Mladic, "soykırım", ve "savaş kurallarını ihlal etmek" suçlarından ömür boyu hapse mahkum edildi. "Soykırım" başlığı altında Srebrenitsa'da 1995'te yaşananlardan dolayı suçlu bulunan Mladic’in emrindeki Sırp güçlerinin hedefinin Srebrenitsa’nın Bosnalı Müslümanlardan temizlenmesi olduğuna hükmedilirken, bu hedefin savaş suçlusu Sırp komutan Radovan Karadzic ile Mladic’in ortak planı olduğu ifade edildi. Mladic ayrıca 1992-1995 yıllarında Sırp güçleri tarafından kuşatma altında tutulan başkent Saraybosna'da sivillere yönelik saldırılar ve 1995'te BM gözlemcilerinin esir alınması olayından suçlu bulundu. Temyiz dairesi hakimleri değişti Mladic, ICTY'nin davalarını devralan Uluslararası Ceza Mahkemeleri Rezidüel Mekanizmasına (IRMCT) Haziran 2018'de yaptığı başvuruda, temyiz davasında görevli hakimlerden Theodor Meron, Carmel Agius, ve Liu Daqun'un değiştirilmesini istedi. Mladic’in avukatı Dragan Ivetic, IRMCT'ye sunduğu talepte, hakimlerin Mladic’e karşı önyargılı olduklarını ileri sürerek bu isimlerin temyiz davasında da yer almaması gerektiğini savundu. Mladic’in talebini uygun bulan Mahkeme, temyiz dairesine Mparany Mamy Richard Rajohnson, Gberdao Gustave Kam ve Elizabeth Ibanda-Nahamya’yı atadığını açıkladı. Temyiz kararında beraatını istedi Lahey'deki Scheveningen Cezaevi'nde mahkumiyeti devam eden Mladic, temyiz davasında sağlık sorunlarını gerekçe göstererek duruşmanın ertelenmesini istedi. Temyiz duruşması, daha önce yapılması planlansa da koronavirüs salgını nedeniyle 25 ve 26 Ağustos 2020’ye ertelenmişti. ICTY kapandı, davaları IRMCT devraldı Eski Yugoslavya topraklarında 1990'lı yıllarda işlenen suçların cezalandırılması amacıyla 1993'te BM kararıyla kurulan ICTY, 2017 sonunda kapılarını kapattı. 24 yıl boyunca suçluların cezalandırılması ve kısmen de olsa adaletin sağlanması için önemli kararlara imza atan mahkeme, "Prlic ve diğerleri" davası ile faaliyetlerini fiilen sonlandırdı. Kararları birçok kez "siyasi" olarak da nitelendirilen ICTY'nin verdiği "soykırım", "insanlığa karşı suçlar" ve "savaş suçları" cezaları, herkesin yargılanıp cezalandırılabileceğini gösterdi. Mahkemenin Srebrenitsa'da işlenen suçları "soykırım" olarak nitelendirmesi, tarihi bir karar olarak kabul gördü. Mahkeme, sayıları diğerlerine göre fazla olmasına rağmen sadece Sırpları değil, Boşnak, Hırvat ve Arnavutları da cezalandırmaktan geri kalmadı. ICTY, ilk mahkumiyet kararını 1996'da verdi. Bosna Hersek'teki Sırp ordusu askerlerinden Drazen Erdemovic, Srebrenitsa'daki soykırımda işlediği suçlardan 10 yıl hapse mahkum edildi. Mahkemenin son kararı ise 6 Hırvat'ın yargılandığı "Prlic ve diğerleri" davasının temyiz duruşmasında alındı. Savaş suçlusu eski Hırvat general Slobodan Praljak'ın duruşma esnasında zehir içerek intihar ettiği duruşmada, mahkeme 6 Hırvat hakkında Bosna'daki savaşta işledikleri suçlar nedeniyle toplam 111 yıl hapis cezası verdi. Müebbet alanların tamamı Sırp ICTY, 24 yıllık döneminde 161 kişi hakkında iddianame hazırladı. 90 kişi hakkında 1 yıldan müebbete kadar farklı cezalar verildi. Tamamı Sırp 6 isim hakkında müebbet hapis cezası verildi. Bunlar; Stanislav Gajic, Vujadin Popovic, Ljubisa Beara, Milan Lukic, Zdravko Tolimir ve Radovan Karadzic oldu. ICTY ayrıca 19 isim hakkında beraat kararı verdi. Beraat edenler arasında Kosova'nın mevcut Başbakanı Ramush Haradinaj ile Srebrenitsa'da önemli başarılar gösteren Boşnak komutan Naser Oric de bulunuyor. 20 isim hakkındaki iddianameler sonrasında geri çekilirken, 10 kişi Lahey'e sevk edilmeden önce, 7 kişi de sevk edildikten sonra hayatını kaybetti ve haklarında herhangi bir hüküm verilemedi. Mahkemeye sevk edildikten sonra ölen isimler arasında Sırbistan'ın eski cumhurbaşkanı Slobodan Milosevic de bulunuyor. Öte yandan cezalarını çektikleri esnada ölenlerin sayısı ise 9. ICTY tarafından cezalandırılan 56 isim de cezalarını tamamlayıp serbest kaldı. ICTY'nin kapatılmasının ardından devam eden temyiz davaları ve daha önce yeniden görülmesine karar verilen Jovica Stanisic ve Franko Simatovic’in davaları Uluslararası Ceza Mahkemeleri Rezidüel Mekanizması (IRMCT) devraldı. IRMCT, ICTY'nin yanı sıra Ruanda Uluslararası Ceza Mahkemesinin (ICTR) devamı niteliği taşıyor. IRMCT, ilk kararında daha önce ICTY tarafından hakkında beraat kararı verilen Sırp Çetnik lider Vojislav Seselj'i temyizde 10 yıl hapse mahkum etti. Seselj, daha önce cezaevinde geçirdiği süre göz önüne alınarak yeniden cezaevine konmasa da "savaş suçlusu" olarak hüküm giydi. Son Güncelleme: 26 Ağustos 2020 Çarşamba 13:55
ABD'deki ırkçılık karşıtı gösterilerde 89 kişi gözaltına alındı. Siyahi Amerikalı George Floyd'un polis tarafından öldürülmesinin ardından başlayan ırkçılık karşıtı gösterilerin sürdüğü ABD'de, Oregon eyaletinde polis merkezini ateşe veren göstericiler gözaltına alındı.. Oregon'a bağlı Portland kentinde dün geç saatlerde başlayıp sabaha kadar süren protestolarda, göstericiler polis merkezini ateşe verdi. Kendilerine taş, şişe ve benzeri nesneler fırlatan göstericilere biber gazıyla müdahale eden polis, 25 protestocuyu gözaltına aldı. Protestoya katılan yaklaşık 300 kişi, polis bütçesinin azaltılmasını talep etti. Trump'tan protestoculara "anarşist ve provokatörler" nitelemesi ABD Başkanı Donald Trump, Twitter hesabından yaptığı paylaşımda, Oregon Valisi Kate Brown ve Portland Belediye Başkanı Ted Wheeler'a yaptığı Ulusal Muhafızları göreve çağırma talebini yineledi. Trump, "Bu anarşist ve provokatörleri 'barışçıl protestocular' olarak adlandırmaya son verin. Gerçek dünyaya geri dönün! Federal hükümet, talebiniz üzerine bu sorunu derhal sonlandırmak için hazır." ifadesini kullandı. Bu arada Vali Brown da Trump'ın tweetini alıntılayarak verdiği yanıtta, "Oregon sizin siyasi tiyatronuzdaki bir rolle ilgilenmiyor." yorumunu yaptı. Floyd'un 25 Mayıs'ta öldürülmesinin ardından Portland'da 29 Mayıs'ta başlayan gösteriler halen devam ediyor. Portland Polis Bürosu 21 Ağustos'ta yayımladığı raporda, kentte o tarihe kadar 83 gece protestolar düzenlendiği, şiddet olaylarına sahne olan protestolarda 500'den fazla kişinin gözaltına alındığını bildirmişti. ABD Başkanı Donald Trump, protestolar nedeniyle kente federal güvenlik güçlerini sevk etmişti. Federal güvenlik güçlerinin kimlik ibraz etmeden göstericileri sivil araçlarla gözaltına alması, ülke genelinde tepkilere neden olmuştu. Louisville'deki protestoda 64 protestocu gözaltına alındı Siyahi Amerikalı Breonna Taylor'ın martta evinde polis tarafından öldürüldüğü Kentucky eyaletinin Louisville kentinde de polis şiddeti ve ırkçılığa karşı yürüyüş yapıldı. "Until Freedom" adlı aktivist grubun organize ettiği yürüyüşe, yüzlerce kişi katıldı. Taylor'ı öldüren polisin tutuklanmasını talep eden göstericiler, polisin trafiğe kapattığı yollarda oturdu. Louisville Emniyet Müdürü Robert Schroeder, yolda oturan 64 kişinin gözaltına alındığını açıkladı. Schroeder, bu kişilerin kamu düzenini bozan davranış ile bir yolda akışı engellemekle suçlandığını söyledi. "Until Freedom'un kurucularından Linda Sarsour, gözaltılardan önce yaptığı konuşmada, tarihin doğru tarafında yer aldıklarını belirtti. Sarsour, protestoculara, "Başınızı dik tutun, korkmayın" diyerek seslendi. George Floyd'un ölümü Siyahi Amerikalı 46 yaşındaki Floyd, 25 Mayıs'ta dolandırıcılık şüphesiyle Minnesota eyaletinin Minneapolis kentinde gözaltına alınırken polis memuru Derek Chauvin'in uzun süre boynuna diziyle bastırması nedeniyle dakikalarca "Nefes alamıyorum" diye yalvarmıştı. Floyd olay yerine gelen acil sağlık ekiplerince kaldırıldığı hastanede hayatını kaybetmiş, olayla ilgili görüntüler sosyal medyada büyük tepki toplamıştı. Görüntüler, ülkede siyahilere yönelik polis şiddeti tartışmalarını alevlendirmiş ve protestolar, olayların başladığı Minneapolis'ten ülke geneline sıçramıştı. Taylor'ın ölümü 26 yaşındaki Afro-Amerikalı Breonna Taylor, mart ayında polisin evine yaptığı baskında yatak odasında vurularak hayatını kaybetmişti. Taylor'ın ölümü, Floyd'un gözaltına alınırken ölmesinin ardından tüm ülkede ırkçılığı ve polis şiddetini kınayan protestoların yayılmasıyla yeniden gündeme gelmiş, Louisville'deki protestoların odağı olmuştu. Son Güncelleme: 26 Ağustos 2020 Çarşamba 13:06
Avustralya'da 24 kişi daha COVID-19 nedeniyle hayatını kaybetti. Avustralya’da COVID-19’dan en fazla can kaybı ve vakanın kaydedildiği Victoria eyaletinde 149, Yeni Güney Galler’de 6, Queensland’da 1 kişinin COVID-19’a yakalandığı açıklandı.. Victoria’da 24 kişinin daha hayatını kaybetmesiyle ülkede virüsten can kaybı 549’a çıkarken, son günlerde can kaybı yaşanmayan Yeni Güney Galler’de (NSW) 52, Tazmanya’da 13, Batı Avustralya’da 9, Queensland’da 6, Güney Avustralya’da 4, Avustralya Başkent Bölgesi’nde 3 kişi COVID-19 nedeniyle hayatını kaybetmişti. Ülkede, virüsün ortaya çıkmasından bu yana yaklaşık 5 milyon 814 binden fazla testin sonucuna göre COVID-19’a yakalanan 25 bin 209 Avustralyalı'dan, 19 bin 809’u sağlığına kavuşurken, 3 bin 877 aktif vakadan, 42’si yoğun bakımda olmak üzere 644’ü çeşitli hastanelerde tedavi görüyor. Victoria’da ölen 24 kişiden 21’i yaşlı bakım evlerinden COVID-19’un yayılmasını durdurmaya yönelik 20.00-05.00 saatlerinde sokağa çıkma yasağının yanı sıra 4. seviyedeki kısıtlamaların yürürlükte olduğu Victoria eyaletinde hayatını kaybeden 24 kişiden 21’inin yaşlılar evinden olduğu açıklandı. Son günlerdeki vaka sayılarında azalma görüldüğünü ancak artan can kayıplarının üzüntüsünü yaşadıklarını belirten Victoria Eyalet Başbakanı Daniel Andrews, hayatını kaybedenlerin yaşları 60 ila 90 aralığında değişen 14’ü erkek 10 kadından oluştuğunu söyledi. Melbourne’da düzenlediği basın toplantısında 13 Eylül’e kadar yürürlükte olan yasak ve kısıtlamaların uzatılması konusunda da açıklamada bulunan Andrews, olması gerekenden daha uzun bir sürede kısıtlamaya gitmeyeceklerini hatırlatarak, "İnsanlara kesin tarihler veremememizin sinir bozucu olduğunu biliyorum. Ama bu işin doğası bu." ifadelerini kullandı. Öte yandan son 24 saatte 6 yeni vakanın görüldüğü NSW’de, 3 okul ve bir spor salonunun dezenfekte edilmek üzere, geçici süreliğine kapatıldığı bildirildi. Yeni Zelanda’da aktif vaka sayısı 134’e çıktı Yeni Zelanda Genel Halk Sağlığı Direktörü Dr. Ashley Bloomfield, son 24 saatteki test sonuçlarına göre 5 kişiye daha COVID-19 teşhisi konulduğunu açıkladı. Yeni vakalarla birlikte ülkedeki aktif vaka sayısının 134’e yükseldiğini açıklayan Dr. Bloomfield, aktif vakalardan 10 kişinin çeşitli hastanelerde tedavi gördüğünü söyledi. Yeni Zelanda’da COVID-19’a yakalandığı belirlenen toplam 1695 kişiden 1539’u iyileşirken, 22 Yeni Zelandalı hayatını kaybetti. Son Güncelleme: 26 Ağustos 2020 Çarşamba 06:43
Güney Afrika'da COVID-19 vaka sayısı 613 bini geçti. Güney Afrika Cumhuriyeti'nde son 24 saatte 1567 kişide yeni tip koronavirüs (COVID-19) tespit edilirken, vaka sayısı 613 bin 17'ye yükseldi.. Sağlık Bakanlığının verilerine göre, ülkede COVID-19 nedeniyle 149 kişi daha hayatını kaybetti. Ölenlerin sayısının 13 bin 308'e çıktığı ülkede COVID-19 vaka sayısı 613 bin 17'ye ulaştı. Bugüne kadar 3 milyon 578 bin 836 test yapıldı. COVID-19 vakalarından 520 bin 381'i ise iyileşti. En fazla vaka Gauteng bölgesinde görülürken, en az vaka ve ölüm Northern Cape bölgesinde kaydedildi. Güney Afrika Cumhuriyeti, Afrika'da COVID-19'un en fazla görüldüğü ülke olmayı sürdürüyor. Son Güncelleme: 26 Ağustos 2020 Çarşamba 03:12
UNRWA, Gazze'deki hizmetlerine geçici olarak ara verdi. Birleşmiş Milletler Filistinli Mültecilere Yardım Ajansı (UNRWA), Gazze'deki hizmetlerine geçici bir süreliğine ara verdiğini duyurdu.. Gazze içinde de yeni tip koronavirüs (COVID-19) vakaları görülmesi ve yerel makamların 48 saatlik sokağa çıkma yasağı ilan etmesi üzerine UNRWA tarafından yazılı açıklama yapıldı. Virüsün yayılmasını engellemek amacıyla verilen hizmetlerin geçici süreliğine durdurulduğunun belirtildiği açıklamada, temel sağlık hizmetlerinin bu kapsamın dışında tutulacağı belirtildi. Açıklamada, UNRWA'ya bağlı çevre sağlığı ekiplerinin geçici bir süreliğine görevlerini yerine getiremeyeceği aktarıldı ve bu nedenle halka Gazze'deki mülteci kamplarını temiz tutmaları çağrısı yapıldı. Tüm okullar kapatıldı, gıda yardımları durduruldu UNRWA Gazze Basın Danışmanı Adnan Ebu Hasene ise yaptığı açıklamada Eğitim Bakanlığı'nın talimatı üzerine UNRWA'ya bağlı tüm okulların kapatıldığını ve gıda yardımlarının da geçici süreliğine durdurulduğunu ifade etti. Bir sonraki emre kadar UNRWA'ya bağlı sağlık merkezlerinde uzaktan temel sağlık hizmeti verileceğini kaydeden Hasene, bulaşıcı hastalığı bulunmayan hastalara ilaçlarının ulaştırılması için gerekli tedbirlerin alınacağını dile getirdi. Gazze içinde 2 yeni vaka daha görüldü Gazze'deki Filistin Sağlık Bakanlığı, Şifa Hastanesi'nde 2 COVID-19 vakası tespit edildiğini duyurdu. Bakanlığın açıklamasında, hastanede gerekli karantina önlemlerinin alındığı ifade edildi. Son vakalarla birlikte sınır kapılarında yurt dışından gelenler için kurulan karantina merkezlerindeki kişilerin dışında Gazze içinde görülen vaka sayısı 6'ya yükselmiş oldu. Bakanlığın verilerine göre, söz konusu 6 kişi ile birlikte toplam vaka sayısı 116'ya yükseldi, iyileşen hasta sayısı da 72 oldu. Gazze Hükümeti Basın Ofisi Müdürü Selame Maruf dün, karantina merkezlerindeki kişiler dışında da COVID-19 tespit edilmesi nedeniyle 48 saatlik sokağa çıkma yasağı kararı aldıklarını açıklamıştı. Gazze'de salgın önlemleri kapsamında bölgeye giriş yapanlar sınır kapılarında kurulan karantina merkezlerinde 21 gün karantina altında tutuluyor. Son Güncelleme: 26 Ağustos 2020 Çarşamba 03:02
Lübnan'daki Türk Hastanesi'ni açma çalışmaları TİKA tarafından başlatıldı. TİKA, Cumhurbaşkanı Erdoğan'ın, Lübnan'da halkın yaralarını sarmak amacıyla açılması talimatı verdiği "Sayda Türk Travma ve Rehabilitasyon Hastanesi"nde çalışmalara başladı.. TİKA Beyrut Ofisi Koordinatörü (TİKA) Orhan Aydın, Türk Hastanesi binasının inşaat, mekanik ve elektrik sorunlarının giderilmesine yönelik bakım, onarım ve tadilat çalışmalarını başladıklarını söyledi. Türk Travma ve Rehabilitasyon Hastanesi'nin Cumhurbaşkanı Erdoğan'ın talimatları doğrultusunda TİKA tarafından tam donanımlı olarak inşa edilerek 2010 yılında Lübnan makamlarına teslim edildiğini hatırlatan Aydın, iki bloktan oluşan 100 yatak kapasiteli Türk Hastanesi'nin bugüne kadar Lübnan kaynaklı çeşitli sebeplerden ötürü faaliyete geçemediğini kaydetti. [Fotoğraf: AA] Aydın, Beyrut Limanı'nda yaşanan patlamanın ardından yine Cumhurbaşkanı Erdoğan'ın talimatları doğrultusunda üst düzey ziyaretler gerçekleştirildiğini belirtti. Cumhurbaşkanı Yardımcısı Fuat Oktay, Dışişleri Bakanı Mevlüt Çavuşoğlu, Sağlık ve Gıda Politikaları Kurulu Başkanvekili Prof. Dr. Serkan Topaloğlu ve TİKA Başkanlığı Ortadoğu ve Afrika Dairesi Başkanı Bülent Korkmaz'ın Lübnan'daki temaslarında Türk Hastanesi'nin bir an önce hizmete girmesi konusunu ele aldıklarını aktaran Aydın, sözlerini şöyle sürdürdü: "Daha sonra Lübnan Sağlık Bakanlı ile bir eylem planı imzalandı. Bu kapsamda 10 yıldır kullanılmayan hastanenin eksiklerinin giderilmesine yönelik TİKA, Sağlık Bakanlığı ve Afet ve Acil Durum Yönetimi Başkanlığı (AFAD) tarafından yürütülecek sorumluluklar belirlendi." [Fotoğraf: AA] Aydın, bugün itibariyle TİKA olarak hastane binasının inşaat, mekanik ve elektrik sorunlarının giderilmesine yönelik bakım, onarım ve tadilat çalışmalarını başlattıklarının altını çizerek, "İki ay içerisinde bu çalışmaları tamamlayarak, Türk Hastanesi'nin hasta kabulüne başladığı müjdesini vermek istiyoruz." dedi. TİKA Beyrut Ofisi olarak 10 yıldan bu yana Lübnan'da 100'den fazla proje gerçekleştirdiklerini vurgulayan Aydın, sağlığın dışında eğitim, turizm, meslek edindirme tarihi yapıların restorasyonu, hayvancılık gibi birçok sektörde Lübnan'a destek çıkmaya devam ettiklerini kaydetti. Türk Hastanesi, Lübnan'ın yeniden imarına katkı için inşa edildi Türk Travma ve Rehabilitasyon Hastanesi, Lübnan'ın yeniden imarına katkı için Fransa'da düzenlenen "2. Donörler Konferansı"nda taahhüt ettiği 20 milyon dolarlık bağış kapsamında Türk İşbirliği ve Koordinasyon Ajansı (TİKA) tarafından inşa edildi. [Fotoğraf: AA] Başkentin 44 kilometre güneyinde yer alan Sayda kentinde yapım ve donanımı tamamlanan Türk Travma ve Rehabilitasyon Hastanesi, yaklaşık 17 milyon dolar maliyetle Lübnan'a kazandırıldı. Toplam 14 bin metrekare kapalı alan üzerine projelendirilen ve 12 bin metrekare oturma alanına sahip Sayda Türk Hastanesi, 2 ana bloktan oluşup toplam 100 hasta yatağı kapasitesiyle hizmet verebilecek konumda bulunuyor. Acil servis, yoğun bakımlar, ameliyathaneler ve teknik birimlerin planlandığı tedavi bloğu ve idare, hasta yatak birimlerinin planlandığı hasta bakım bloğundan oluşan Sayda Türk Hastanesi, dönemin Başbakanı Recep Tayyip Erdoğan tarafından Kasım 2010'da açılışı yapılarak Lübnan'a teslim edildi. [Fotoğraf: AA] Türk Hastanesi, yıllarca iç anlaşmazlıkların kurbanı oldu Ancak Sayda Türk Hastanesi, yıllardan beri tüm donanımıyla hizmet verebilecek durumda olmasına rağmen Lübnan'daki iç siyasi anlaşmazlıklardan dolayı halkın hizmetine açılamadı. Lübnan Sağlık Bakanlığı Hukuk Müsteşarı Hüseyin Muhaydili, Türk heyetleri ile görüşmelerde, Sayda kentinde Türk Hastanesi'nin üzerinde inşa edildiği arazinin Sayda Belediyesi'ne tahsis edilmesi nedeniyle Sağlık Bakanlığı'nın yıllarca hastaneyi devralamadığını belirtti. Türk Hastanesi'nin 2013 yılında Başbakanlık kararıyla ruhsatlandırıldığını aktaran Muhaydili, Mayıs 2020'de de Sağlık Bakanlı ile Sayda Belediyesi arasında imzalanan protokolden sonra hastanenin yer aldığı arazinin belediyeden Sağlık Bakanlığı'na devredildiğini kaydetti. Son Güncelleme: 25 Ağustos 2020 Salı 23:40
UNICEF'ten Yemen'e 41 tonluk tıbbi malzeme yardımı. Birleşmiş Milletler Çocuklara Yardım Fonu (UNICEF), Yemen'in geçici başkenti Aden'e 41 tonluk tıbbi malzeme gönderdi.. UNICEF'in sosyal medya hesabından yapılan yazılı açıklamada, Yemen'in yeni tip koronavirüsle (COVID-19) mücadelesine destek için 41 tonluk tıbbi malzeme taşıyan uçağın Aden'e ulaştığı belirtildi. COVID-19'un halen Yemenlileri ve ülkedeki çocukları tehdit ettiği dile getirilen açıklamada, gönderilen tıbbi malzemenin sağlık çalışanlarının görevlerini cesurca sürdürmesine yardımcı olacak kişisel koruyucu ekipman içerdiği kaydedildi. UNICEF, cumartesi günü, Yemen'in İran destekli Husilerin kontrolündeki başkenti Sana'ya da 80 tonluk tıbbi malzeme göndermişti. Yemen'de 5 yılı aşkın süredir devam eden iç savaş ve COVID-19 salgını nedeniyle sağlık sisteminin çöküşün eşiğine geldiği belirtiliyor. Uzun süredir siyasi istikrarsızlığın hüküm sürdüğü Yemen'de İran destekli Husiler, Eylül 2014'ten bu yana Sana ve bazı bölgelerin kontrolünü elinde bulunduruyor. Suudi Arabistan öncülüğündeki koalisyon güçleri ise Mart 2015'ten bu yana Husilere karşı Yemen hükümetine destek veriyor. BM'ye göre dünyanın en büyük insani krizlerinden birinin yaşandığı Yemen'de nüfusun yüzde 80'i insani yardım ve korumaya ihtiyaç duyuyor. Son Güncelleme: 25 Ağustos 2020 Salı 21:44
American Airlines 19 bin çalışanı işten çıkaracak. American Airlines, COVID-19 salgınının havacılık sektörünü olumsuz etkilemesi sonucu 19 bin çalışanının işine ekim ayında son vereceğini duyurdu.. American Airlines Üst Yöneticisi Doug Parker, konuya ilişkin şirket çalışanlarına gönderdiği mesajda, 1 Ekim itibarıyla personel azaltımına gidileceğini belirtti. Mesajda, eylül sonuna kadar salgının kontrol altına alınmasının ve hava yolu seyahatine olan talebin normale dönmesinin beklendiği ancak durumun bu yönde gelişmediği aktarıldı. Bu kapsamda, COVID-19 salgınının havacılık sektörünü olumsuz etkilemesi ve Maaş Destek Programı kapsamında sağlanan yardımın süresinin eylül'de sona ermesi nedeniyle 19 bin çalışanın işine son verileceği kaydedildi. Hava yolu şirketinin faydalandığı desteğin süresinin uzatılması halinde işten çıkarmaların önüne geçilebileceği belirtildi. American Airlines, temmuzda, COVID-19 salgınının ekonomik etkileri nedeniyle 25 bin çalışanının işinin risk altında olduğunu açıklamıştı. ABD'de hava yolu şirketlerine, mart ayında, çalışanlarının maaşlarını ödemelerine yardımcı olmak amacıyla 25 milyar dolarlık destek sağlanmıştı. Son Güncelleme: 25 Ağustos 2020 Salı 20:11
Kongo Demokratik Cumhuriyeti’nde kızamık salgını sona erdi. Kongo Demokratik Cumhuriyeti'nde 7 binden fazla çocuğun ölümüne sebep olan kızamık salgını sona erdi.. Sağlık Bakanı Eteni Longondo düzenlediği basın toplantısında, kızamık salgınının sona erdiğini duyurdu. Salgın nedeniyle 7 binden fazla çocuğun hayatını kaybettiğini belirten Longonda, 1 aydır yeni vakalara rastlanmadığını açıkladı. Ülkenin birçok şehrine yayılan salgından en çok Sankuru, Kasaï, Güney Ubangi, Kasai, Kwilu ve başkent Kinshasa şehirleri etkilenmişti. KDC 10'uncu dalga ebola salgınının 25 Haziran’da sona erdiğini ilan etmişti KDC'nin doğusunda 2018’de ortaya çıkan 10’uncu dalga ebola salgınının 25 Haziran’da sona erdiği ilan edilmişti. Kuzey Kivu, Ituri ve Güney Kivu eyaletlerinde ortaya çıkan 10'uncu dalga salgında 3 bin 470 vaka görüldü, 2 bin 277 kişi yaşamını yitirdi. Son Güncelleme: 25 Ağustos 2020 Salı 18:37
Uluslararası Af Örgütü: Arakanlılar çatışmalar nedeniyle çapraz ateş altında. Yapılan açıklamada, "Arakan eyaletinin kuzeyindeki sahada durum göz önünde bulundurulduğunda Myanmar’ın Arakanlı mültecilerin eve dönmesini istemediği her zamankinden daha net anlaşılıyor." ifadesi kullanıldı.. Uluslararası insan hakları örgütü, Myanmar ordusunun Arakan eyaletinde yürüttüğü askeri operasyonlar nedeniyle 740 bin Arakanlı Müslüman'ın evlerini terk etmeye zorlanarak komşu Bangladeş’e sığınmasının üçüncü yıl dönümü vesilesiyle yazılı açıklama yayınladı. Açıklamada sözlerine yer verilen Uluslararası Af Örgütü Kampanyalar Bölgesel Direktör Yardımcısı Ming Yu Hah, "Arakan eyaletinin kuzeyindeki sahada durum göz önünde bulundurulduğunda Myanmar’ın Arakanlı mültecilerin eve dönmesini istemediği her zamankinden daha net anlaşılıyor." ifadesini kullandı. Hah, 3 yıl önce sınırın diğer tarafına sığınan Arakan halkının kuşatma altında olduğuna işaret ederek, "(Arakanlılar) Hayatlarını tüm yönleriyle etkileyen apartheid rejimine son vermeyen devletleri tarafından kuşatma altındalar, Myanmar ordusunun etnik Arakanlı silahlı grup Arakan ordusuna karşı verdiği ölümcül savaşta Arakanlı erkekleri, kadınları ve çocukları çapraz ateş altında bırakan çatışmalar nedeniyle kuşatma altındalar." ifadelerini kullandı. "Arakanlılar COVİD-19 salgını tehdidi nedeniyle de "kuşatma" altında" Arakan halkının, sağlık hizmetlerinin utanç verici derecede eşitsiz sağlandığı bir ülkede gittikçe yaklaşan COVİD-19 salgını tehdidi nedeniyle de "kuşatma" altında olduğunu vurgulayan Hah, Birleşmiş Milletler Uluslararası Ceza Mahkemesinin bu yılın başlarında verdiği kararın ardından Myanmar’ın Arakanlıları koruması gerektiği bir dönemde bunların yaşandığını belirtti. Hah, açıklamasında şu ifadelere yer verdi: “Myanmar, Arakan eyaletinin kuzeyindeki belirli bölgelerde çevreyi de değiştiriyor. İncelediğimiz video görüntüleri, fotoğraflar ve tanıklıklara göre daha önce Arakanlılara ait olan topraklar üzerinde idari yapılar da dahil yeni binalar yükseliyor. Arakanlılar ise şantaj ve kundaklama saldırılarının yanı sıra gittikçe artan mayın ve patlamamış mühimmat tehdidine maruz kalıyor. Bu bilgilerin büyük bir kısmı ise uzun süreli internet kesintileri nedeniyle Arakan eyaletinin dışına çıkmadı. Birçok kasabada 12 aydan uzun süre kesilen internet bağlantısı halen çok yavaş veya kullanılamaz halde. Tüm bu değişiklikler yalnızca üç yıl içinde meydana geldi. Gelecek üç yılda Arakan eyaletinin kuzeyi ne durumda olacak? Daha önce burada yaşayan ve evlerine geri dönmeyi umut eden Arakanlı mülteciler için bölgenin tanınmaz hale gelmesinden endişe ediyoruz." Son Güncelleme: 25 Ağustos 2020 Salı 15:45
Alman ekonomisi ikinci çeyrekte yüzde 9,7 küçüldü. Almanya Federal İstatistik Ofisi (Destatis), Almanya ekonomisinin yeni tip koronavirüs salgınının hane halkı tüketimini, ihracatı ve yatırımları olumsuz etkilemesiyle bu yılın ikinci çeyreğinde bir önceki çeyreğe göre yüzde 9,7 daraldığını aktardı.. Destatis’in nihai verilerine göre, Almanya'da mevsim ve takvim etkilerinden arındırılmış Gayri Safi Yurtiçi Hasıla (GSYH), bu yılın ikinci çeyreğinde bir önceki çeyreğe kıyasla yüzde 9,7 azaldı. Böylece Destatis, 30 Temmuz'da öncü verilerle açıkladığı yüzde 10,1 küçülme oranını yüzde 9,7’ye revize etmiş oldu. Destatis, revizeye rağmen, Alman ekonomisinde söz konusu daralmanın 2008-2009 finansal ve ekonomik krizinden bu yana en büyük daralma olduğunu belirterek, Alman ekonomisi için çeyreklik GSYH hesaplamalarının başladığı 1970'den bu yana en büyük düşüş olduğunu kaydetti. Alman ekonomisi 2009’un birinci çeyreğinde yüzde 4,7 daralmıştı. Geçen yılın ikinci çeyreğine göre ise ülkenin GSYH’si yüzde 11,3 küçüldü İstatistik Ofisi, Alman ekonomisinin ikinci çeyrekte daralmasının ana sebebi olarak zayıflayan hane halkı tüketimin harcamalarını, düşen ihracatı, ve makine ve teçhizat gibi sabit yatırımların payında ciddi bir gerilemeyi gösterdi. Hane halkı tüketimi ikinci çeyrekte mevsim ve takvim etkilerinden arındırılmış olarak bir önceki çeyreğe göre yüzde 10,9 ve makine ve teçhizat yatırımları yüzde 19,6 azaldı. Nisan-Haziran döneminde mevsim ve takvim etkilerinden arındırılmış ihracat yüzde 20,3, ithalat yüzde 16 dü şerken, net ticaret Alman ekonomisinin genişlemesinden 3,4 puanı eksiltti. Kamu harcamaları COVİD-19 salgınında kurtarma paketlerinin etkisiyle ikinci çeyrekte yüzde 1,5 artarken, Alman ekonomisinde normalde tutarlı bir büyüme faktörü olan inşaatta sabit sermaye oluşumu yüzde 4,2 düşüş gösterdi. Kamu harcamalarındaki artışın GSYH’de daha fazla daralmayı önledi. Yılın ilk çeyreğinde yüzde 2 küçülmüştü Avrupa'nın en büyük, dünyanın dördüncü ekonomisi olan Almanya ekonomisi, yılın ilk çeyreğinde yüzde 2 küçülmüştü. Destatis, Almanya'da toplam istihdamın bu yılın ikinci çeyreğinde 2019’un aynı çeyreğine göre yüzde 1,3 düşüşle (574 bin kişi artarak) yaklaşık 44,7 milyon kişiye gerilediğini belirtti. İstatistik ofisi, toplam istihdamda en son düşünün 2010’un ilk çeyreğinde görüldüğünü hatırlatarak, COVİD-19 salgınının yılın ikinci çeyreğinde iş gücü piyasasını etkilemeye başladığını belirtti. Destatis, istihdam istatistiği hesaplamasında, kısa süreli çalışanların işsizden ziyade çalışan kişiler olarak sayıldığını da kaydetti. İkinci Dünya Savaşı'ndan bu yana en derin resesyon Avrupa Birliği (AB) Komisyonu, Kovid-19 salgını nedeniyle bu yıl AB ekonomisinin yüzde 7,4 ve Avrupa'nın başat ekonomisi Almanya'nın yüzde 6,5 daralacağını öngörüyor. Almanya'da hükümet, COVİD-19 salgınının Alman ekonomisini İkinci Dünya Savaşı'ndan bu yana en derin resesyona sürükleyeceğini belirtiyor. Hükümet, bu yıl GSYH'sinin bu yıl 2008-2009 finansal krizi döneminden daha fazla daralabileceğini hesaplıyor. COVİD-19 öncesi ocak ayında Alman ekonomisinin bu yıl yüzde 1,1 büyümesini bekleyen Alman hükümeti, ihracatın düşmesi ve salgının yayılmasını önlemek için alınan önlemlerin iç tüketim üzerindeki etkisiyle bu yıl GSYH'nin yüzde 6,3 azalmasını öngörüyor. Hükümet, GSYH’nın gelecek yılda ise 5,2 genişlemesini bekliyor. Alman hükümetinin gelecek ay 2020 için büyüme ve vergi gelirlerine yönelik tahminlerini güncellemesi bekleniyor. Son Güncelleme: 25 Ağustos 2020 Salı 10:47
ABD'de polisin siyahi Jacob Blake'i vurması gündemde. ABD'nin Wisconsin eyaletinde polis, Jacob Blake isimli bir siyahiyi arkadan vurdu. Blake'in durumunun ağır olduğu bildirilirken olay sonrası başlayan protesto gösterilerinde "Adalet yoksa barış da yok" sloganları atıldı.. Wisconsin eyaletinin Kenosha kentinde pazar günü öğleden sonra meydana gelen olayda Jacob Blake isimli siyahi ağır yaralandı. Amerikan medyasında yer alan haberlere göre, hastanede tedavisi süren Blake'in sağlık durumu ciddiyetini koruyor. Polisin açıklamasına göre, polis, "aile içi bir olay" gerekçesiyle gelen ihbar üzerine olay yerine gitmişti. Amerikan medyasına konuşan görgü tanıkları ise Blake'in tartışan iki kadını ayırmaya çalıştığını ve polislerin bu esnada geldiğini iddia etmişti. Protestolar gece boyu sürdü Kenosha kentinde gün boyu süren protestolar, saat 20.00'den itibaren uygulanacağı açıklanan sokağa çıkma yasağına rağmen devam etti. Kenosha mahkeme binasının önünde toplanan protestocular, binaya girmeye çalışınca polisin müdahalesiyle karşılaştı. Polisin göz yaşartıcı gaz bombası attığı göstericiler kentin sokaklarına yayılarak gece boyunca yüzlerce arabanın camlarını kırdı, bazı binaları ateşe verdi. Mahkeme binası dışında polisin müdahale etmediği yüzlerce gösterici, ''Adalet yoksa barış da yok'' sloganları ile bazı araba galerilerinin otoparkında bulunan lüks araçları tahrip ederken, belediyeye ait bazı araçlarla bir hapishaneyi ateşe verdi. Blake'in çocukları, babalarının polis tarafından vurulduğunu gördü Wisconsin Valisi Tony Evers, Twitter'dan yaptığı açıklamada, Blake'in gündüz vakti arkasından defalarca vurulduğunu belirterek "Henüz tüm ayrıntılara sahip olmasak da kesin olarak bildiğimiz şey şu ki o, eyaletimizde veya ülkemizde kolluk kuvvetlerinde görevli kişilerin ellerinde vurulan, yaralanan veya acımasızca öldürülen ilk kişi değil." ifadesini kullanmıştı. Avukat Benjamin Crump da Blake'in arabaya binmeye çalışırken polis tarafından vurulduğunu ve o sırada üç çocuğunun da arabada bulunduğunu belirtmişti. Crump, "(Çocukları) Bir polisin babalarını vurduğunu gördüler. Sonsuza kadar travma geçirmiş olacaklar. Çocuklarımız daha iyisini hak ediyor." ifadesini kullanmıştı. Son Güncelleme: 25 Ağustos 2020 Salı 10:53
Avrupa'da yeni koronavirüs kısıtlamaları: Tedbirler arttı. Avrupa’da hızla yükselen koronavirüs (Covid-19) vakalarından sonra, ülkeler kısıtlama ve sokağa çıkma yasakları getirmeye başladı. Dün İngiltere ve Avusturya’nın koronavirüs tedbiri olarak ‘karantina ve sokağa çıkma yasağı’ getirmesinin ardından Portekiz de kısıtlama tedbirleri aldı.. Avrupa’da İspanya, Fransa, İngiltere ve Avusturya’dan sonra Portekiz de hızla yükselen koronavirüs vakaları karşısında yeni tedbirler aldı. Portekiz halkın yüzde 70'ini kapsayacak şekilde karantina uygulamaya başladı. Portekiz’de halk, iş ve okul dışında evinde karantinada kalacak. İKİ HAFTA SONRA TEDBİRLER GÖZDEN GEÇİRİLECEK Portekiz’in aldığı yeni tedbirler, ülkedeki 308 belediyeden 121'i için geçerli olurken, başkent Lizbon ve büyük şehirlerden Porto’nun da tedbirlerin uygulanacağı kentler arasında olduğu ifade edildi. Tedbirler kapsamında dükkan ve mağazalar akşam 22.00’de kapanacak. Portekiz Başbakanı Antonio Costa, "Hiçbir şey yapılmazsa, enfeksiyonlardaki artış, kaçınılmaz olarak bizi sağlık sistemimizde başarısızlık durumuna götürür" dedi. Alınan önlemler vaka sayılarına göre iki hafta sonra gözden geçirilecek. KAYNAK: DHA 
Afrika’nın en zengin kadınının eşi Dubai’de öldü. Afrika'nın en zengin kadını Isabel dos Santos'un kocası Sindika Dokolo (48), Dubai sahilinin açıklarında perşembe günü dalış kazasında hayatını kaybetti. Kongolu işadamı ve sanat koleksiyoncusu Dokolo’nun deneyimli bir dalgıç olduğu ve dalış sırasında problem yaşadığı kaydedildi.. Sindika Dokolo’nın arkadaşı Cedric Mala, dalış sırasında Dokolo’nun problem yaşadığını ifade ederek, doktorlarının müdahalesine rağmen Dokolo'nun hayatını kaybettiğini söyledi. Dokolo’nun dalış sırasında yaşadığı problem hakkında bilgi verilmezken, eşi Isabel dos Santos kocasının fotoğrafını “Aşkım” mesajıyla yayınladı. YOLSUZLUK SUÇLAMALARINI REDDETTİ Angola'yı 38 yıl yöneten Jose Dos Santos'un kızı Isabel, Afrika’nın en zengin kadını olarak biliniyordu. Dos Santos bu yılın başlarında, babası Jose'nin yönetimi sırasında elmas, petrol ve telekomünikasyonla ilgili anlaşmalardan milyonlarca dolarlık kamu parasını zimmetine geçirmekle suçlanmıştı. Santos iddiaları reddetmiş ve savcıların sahte evrak üreterek kendisini suçladığını iddia etmişti. Sindika Dokolo, 2002 yılında Isabel dos Santos ile evlenmiş ve çiftin üç çocuğu olmuştu. KAYNAK: DHA 
Suudi Arabistan yurt dışından ilk umrecileri bugün kabul edecek. Suudi Arabistan, korona virüs önlemleri kapsamında yaklaşık 7 aydır durdurduğu umre ziyaretlerini kademeli olarak başlatmasının ardından yurt dışından ilk umre ziyaretçilerini bugün kabul etmek için tüm hazırlıkların tamamlandığını açıkladı.. Suudi Arabistan, korona virüs önlemleri kapsamında yaklaşık 7 aydır durdurduğu umre ziyaretlerini 4 Ekim'de kademeli olarak başlatmıştı. Yurt dışından gelen yabancı ziyaretçilerin ise 1 Kasım'dan itibaren umre ziyareti yapabileceği belirtilmişti. YURT DIŞINDAN İLK UMRECİLER GELECEK Suudi Arabistan Hac Bakanlığı tarafından yapılan açıklamada, bugünden itibaren başlayacak 3. aşamada günlük 20 bin umre ziyaretçisinin Kabe'ye girişine izin verileceği ve umre ibadeti için yurt dışından ziyaretçilerin yeniden gelmesine izin verileceği duyuruldu. Bakanlık, yurt dışından bugün gelecek ilk grubu kabul etmek için tüm hazırlıkların tamamlandığını bildirdi. KORONAVİRÜS ÖNLEMLERİ Öte yandan, Suudi Arabistan Hac Bakanlığı 22 Eylül'de yaptığı açıklamada, ilki 4 Ekim'de olmak üzere umre ziyaretlerine 4 aşamada izin verileceğini aktarmıştı. Geçtiğimiz Mart ayında korona virüs nedeniyle umre ziyareti askıya alınmış, hac ibadeti için de yurt içinden sınırlı sayıda kişinin katılımına izin verilmişti. KAYNAK: İHA 
Kudüs'te Netanyahu karşıtı gösteri. İsrail'de yüzlerce kişi, hakkındaki yolsuzluk davası ve yeni tip koronavirüs (Kovid-19) salgınıyla mücadeledeki başarısızlığı nedeniyle Başbakan Binyamin Netanyahu’nun istifası talebiyle gösteri düzenledi.. İsrail'de Netanyahu'ya yönelik öfke, dinmek bilmiyor. Özellikle hakkında açılan dava ve salgın konuları nedeniyle protesto düzenleyen İsrailliler, meydanları doldurdu. BİNLERCE KİŞİDEN İSTİFA ÇAĞRISI İsrail'in Tel Aviv kentindeki Rabin Meydanı'nda toplanan yüzlerce kişi, hakkındaki yolsuzluk davası ve yeni tip koronavirüs (Kovid-19) salgınıyla mücadeledeki başarısızlığı nedeniyle Başbakan Binyamin Netanyahu’nun istifası talebiyle gösteri düzenledi. KAYNAK: AA 
İkinci dalganın nedeni mutasyon mu. Avrupa koronada ikinci dalgayı yaşarken, kıtadaki yeni vakaların birçoğuna, COVID-19’un mutasyona uğramış yeni bir türü olan ‘20A.EU1’in neden olduğu belirtiliyor.. Avrupa bir kez daha koronavirüsün pençesinde. Neredeyse tüm ülkelerde salgında artış eğilimi gözlenirken, Almanya, İngiltere, Fransa ve İtalya gibi kıtanın önde gelen ülkelerinde rekor sayılar kaydediliyor. Kıtada kaydedilen koronavirüs vakaları dün 10 milyonu geçti. Böylece Avrupa, ilkbahardan bu yana ilk kez vaka sayısı bakımından 9 milyon 320 bin vaka kaydedilen ABD’yi geçmiş oldu. Birçok ülke kısıtlama önlemlerini geri getiriyor. TEDBİRLER ARTIYOR Almanya 2 Kasım’da uygulamaya girecek federal çaptaki kısıtlamalar 30 Kasım’a kadar sürecek. Düzenleme kapsamında kafe, restoran, bar ve gece kulüpleri kapatılacak. Restoranlar, sadece paket servis hizmeti verecek. Belçika’da vakaları azaltmak için, daha önce alınan tedbirlere yenileri eklenerek, dün itibariyle marketler ve eczaneler hariç tüm mağazaların kapatılmasına karar verildi. Avusturya’da vaka sayılarındaki artış nedeniyle ilk etapta on gün boyunca 20.00-06.00 saatlerinde sokağa çıkma kısıtlaması getirildi. ÇİFTLİKTEN YAYILDI Araştırmacılar, koronavirüsün mutasyona uğramış yeni bir türünün Avrupa’daki ikinci dalganın nedeni olabileceğini öne sürdü. Haziran ayında İspanya’daki bir çiftlikte ortaya çıkan ve ‘20A.EU1’ adlı alt türün, İngiltere, Belçika, Almanya, İtalya, Letonya, Norveç ve Hollanda dahil 12 Avrupa ülkesinde görüldüğü belirtildi. Yeni türün, İngiltere’deki yeni vakaların yüzde 90’ına, İspanya’dakilerin 80’ine, İrlanda’dakilerin 60’ına ve İsviçre ile Fransa’dakilerin yüzde 40’ına neden olduğunu açıklandı. 
ABD'de sivil itaatsizlik ve yağma korkusu!. ABD başkanlık seçimlerinde postayla kullanılan oylar nedeniyle sonuçların kesin açıklanma tarihi belirsiz. Başkanın kim olacağı oy sayımlarının en başında belirginleşse de itirazlar yüzünden sürecin uzayacağı öngörülüyor. Ülkede, belirsizliğin yaratacağı sivil itaatsizlik ve yağma riskinden endişe ediliyor.. ABD’de 3 Kasım başkanlık seçimlerini yaklaşırken, bu yıl yeni tip koronavirüs (Kovid-19) nedeniyle postayla oy kullanma talebinin artmasıyla sonuçların ne zaman kesinlik kazanacağı belirsizliğini koruyor. Belirsizlik nedeniyle sivil itaatsizlik eylemleri ve yağma riskinden endişe ediliyor. TRUMP VE BİDEN OYLARINI KULLANDI ABD’de 59. başkanlık seçimleri, ilk olarak 9 Eylül’de erken oylama ile Alabama eyaletinde başlamıştı. 3 Kasım’da sona erecek olan seçimlerde mevcut başkan Donald Trump ile Demokratların adayı Joe Biden oylarını geçtiğimiz günlerde kullanmıştı. Normal şartlarda hemen hemen oy kullanma işleminin tamamlanması ile ortaya çıkan tablo başkanın kim olacağını belirlerken, bu yıl Kovid-19 nedeniyle postayla oy kullanma talebinin artmasıyla kesin sonuçların en erken Kasım ayı sonunda açıklanması bekleniyor. OCAK 2021’İ BULABİLİR Ancak postalandıkları tarihin kişisel oy kullanma tarihini geçmemesi şartı ile aralarında Kaliforniya, Illinois ve Washington’ın da bulunduğu birçok eyalet, Kasım ayının son haftalarına kadar ellerine ulaşacak oyların geçerli sayılacağını açıkladı. Yetkililer ilk oylarda çıkan sonucun başkanı belirleyeceğini belirtse de resmi sonuçların Kasım sonuna kadar açıklanmasının iyimser bir yaklaşım olduğunu ifade ediyor. Posta yolu ile oy kullanma yolu ve bu oyların sayımına ilişkin özellikle yarışın başa baş devam ettiği eyaletlerde her iki başkan adayının da itirazlarda bulunabileceği ve bu itirazların ardından kesin seçim sonuçlarının açıklamasının Ocak 2021’e kadar uzayabileceği belirtiliyor. ÖZEL GÜVENLİK TUTACAKLAR Sonuçların belirsizliğinin yaratacağı sivil itaatsizlik ve yağma riski ise mağaza sahiplerini endişelendiriyor. Ülkede ünlü tasarım mağazaları, başkanlık seçimleri ve sonrası için sivil itaatsizlik ve yağma riskine karşı çeşitli önlemler almaya başladı. New York’un ünlü alışveriş caddesi 5th Avenue (Beşinci Cadde) ve Los Angeles’taki Rodeo Drive’daki ünlü tasarım mağazaları güvenlik önemlerini artırdı. Bazı mağazalar camlarını tahta plaklarla kaplatacağını açıklarken bazıları ise özel güvenlik şirketleri ile anlaşacağını duyurdu. Los Angeles’ta ise polis, lüks tasarım mağazaların bulunduğu ünlü alışveriş caddesi Rodeo Drive’ı seçim günü kapatacağını bildirdi. 
Fas'ta Kovid-19 sebebiyle 70 kişi daha öldü. Fas'ta yeni tip koronavirüs (Kovid-19) nedeniyle hayatını kaybedenlerin sayısı 70 artarak 3 bin 695'e yükseldi.. Fas Sağlık Bakanlığından yapılan açıklamaya göre, Kovid-19 salgınında son 24 saatte 70 kişi daha yaşamını yitirdi ve 3 bin 790 yeni vaka tespit edildi. Son verilerle salgın kaynaklı can kaybı 3 bin 695'e vaka sayısı da 219 bin 84'e ulaştı. İyileşen hasta sayısı ise 3 bin 350 artarak 181 bin 275 oldu. KAYNAK: AA 
Fransa'dan sonra iki Avrupa ülkesinde daha sokağa çıkma yasağı!. Son Dakika Haberi; Fransa'nın ardından İngiltere ve Avusturya'da da sokağa çıkma yasağı ilan edildi. Toplam vaka sayısı 1 milyon 11 bin 660'a yükseldiği İngiltere'de 5 Kasım'dan 2 Aralık’a kadar 4 haftalık ulusal çapta sokağa çıkma yasağı uygulanacak. Toplam vaka sayısının 104 bin 925’e ulaştığı Avusturya'da ise Kasım’dan itibaren 10 gün süre ile gece sokağa çıkma yasağı ilan edildi.. İngiltere'de yeni tip koronavirüs (Kovid-19) salgını nedeniyle ikinci kez ülke çapında karantina ilan edildi. Başbakan Boris Johnson, düzenlediği basın toplantısında, kısıtlamaların ekonominin yanı sıra akıl sağlığı üzerinde de etkisi olduğunu bildiğini belirtti. Ancak virüsün öngörülerden daha hızlı bir şekilde yayıldığını söyleyen Johnson, önlem almazlarsa durumun çok daha kötü olacağı uyarısında bulundu. Bazı bölgelerdeki hastanelerin haftalar içinde kapasitelerini doldurma tehlikesi bulunduğunu ifade eden Johnson, "Can kaybı yüksek olacak ve sağlık uzmanları kimin ölüp kimin yaşayacağına karar vermek zorunda kalacak." dedi. - KARANTİNA KARARI ALINDI "Şimdi harekete geçme zamanı, çünkü başka alternatif yok" ifadesini kullanan Johnson, 5 Kasım Perşembe gününden itibaren 4 haftalık bir karantina kararı aldıklarını duyurdu. Bu yıl Noel'in çok farklı olacağını söyleyen Johnson, ancak şimdi alınacak sıkı önlemlerle insanların Noel'de birbirlerini görebileceklerine inandığını belirtti. Başbakan Johnson, karantina konusunda "yalnız" olmadıklarını da ifade ederek, diğer Avrupa ülkelerini örnek gösterdi. - ÖNLEMLER "Evde kalın. Ulusal Sağlık Hizmetlerini koruyun. Hayat kurtarın" çağrısı yapan Johnson'ın açıklamasına göre, karantina 2 Aralık'a kadar devam edecek. Karantina kapsamında temel ürünlerin satıldığı marketler ve eczaneler hariç tüm perakende mağazaları kapatılacak. Bar ve restoranlar sadece paket servisi sunacak. Mart ayındaki ilk karantinanın aksine okullar ve üniversiteler ise açık kalmaya devam edecek. İnsanlar evlerinden yalnızca eğitim, iş, yiyecek alışverişi ve egzersiz gibi belirli sebepler kapsamında çıkmalarına izin verilecek. Farklı hane halkı üyeleri bir araya gelemeyecek. - GÜNLÜK 4 BİN ÖLÜM TEHLİKESİ Öte yandan karantina kararı öncesi İngiliz basınına sızan hükümetin raporlarına göre, İngiltere'nin daha fazla kısıtlamaya gitmemesi durumunda ilk dalgaya oranla çok daha yüksek bir ölüm sayısına ulaşılacağı öngörülüyordu. Hiçbir önlemin alınmaması durumuna ölümlerin günlük 4 bini geçebileceği, çok sıkı olamayan önlemlerde ise günlük sayının 2 bini bulacağı değerlendiriliyordu. - TOPLAM VAKA BIR MİLYONU GEÇTİ Bu arada Sağlık Bakanlığının açıklamasına göre, son 24 saatte 21 bin 915 yeni vaka tespit edilmesiyle toplam vaka sayısı 1 milyon 11 bin 660'a çıktı. Can kaybı ise, 326 artarak 46 bin 555'e ulaştı. - BÖLGESEL KARANTİNA UYGULAMASI YETERLİ OLMADI Daha önce bölgesel karantina politikası izleyen İngiltere, salgının oranına bağlı olarak "orta", "yüksek" ve "çok yüksek" olmak 3 aşamalı bir plan uyguluyordu. İlk aşama, kapalı veya açık alanlarda buluşmaların 6 kişiyle sınırlandırılmasını, barlar ve restoranların yerel saatle 22.00'de kapanmasını içeriyordu. İkinci aşamada farklı hane üyelerinin kapalı mekanlarda görüşmeleri yasaklanırken, üçüncü aşama ise bu önlemlerin yanı sıra barlar ve restoranların kapatılmasını öngörüyordu. - "İKİNCİ KARANTİNA FELAKET OLUR" DEMİŞTİ Salgında Avrupa'da en çok ölümün görüldüğü ülkede son haftalarda günlük 20 binden fazla vaka görülürken, can kayıpları da 300'ü geçmeye başlamıştı. Başbakan Johnson, 16 Eylül'de yaptığı açıklamada ikinci karantinanın "felaket" olacağını söylemişti. İngiltere'de mart ayında da karantinaya gidilmiş ve önlemler aşama aşama büyük ölçüde temmuz ayında kaldırılmıştı. AVUSTURYA’DA 3 KASIM’DAN İTİBAREN GECE SOKAĞA ÇIKMA YASAĞI BAŞLIYOR Avusturya’da artan korona virüs vakalarının ardından 3 Kasım’dan itibaren 10 gün süre ile gece sokağa çıkma yasağı uygulanacak. Korona virüs salgının Avrupa’da yeniden etkisini arttırması ile birçok ülke sokağa çıkma yasaklarını yeniden uygulamaya başladı. Avusturya Başbakanı Sebastian Kurz, Covid-19 için alınacak önlemlerin görüşüldüğü toplantının ardından basın toplantısı düzenledi. Başbakan Kurz, ülkede artan korona virüs vakaları nedeni ile 3 Kasım’dan itibaren ülke genelinde yerel saatle 20.00 ile 06.00 arasında 10 gün süre ile gece sokağa çıkma yasağı uygulanacağını duyurdu. Avusturya Anayasasına göre sokağa çıkma yasakları 10 gün süre ile uygulanırken, yeniden uzatılması için her 10 günde bir parlamentonun onay vermesi gerekiyor. Kurz, kafelerin, barların ve restoranların kapatıldığını ve sadece paket servis hizmeti verebileceklerini aktarırken, okullarda kısmi uzaktan eğitim yapılacağını açıkladı. Liselerin son sınıfları ve üniversitelerde uzaktan eğitime geçileceğini belirten Kurz, anaokulu ve ilkokullarda yüz yüze eğitimin devam edeceğini ifade etti. Başbakan Kurz, yeni önlemler kapsamında kültür ve spor faaliyetlerinin tamamen yasaklandığını aktarırken, kuaför ve güzellik merkezi gibi hizmet sektöründeki işletmelerin açık kalacağını belirtti. Kurz, otellerin ise yalnızca iş ziyareti için ülkeye gelen müşterileri ağırlayabileceklerini ifade etti. SON 24 SAATTE 5 BİN 349 YENİ VAKA Avusturya’da son 24 saatte 5 bin 349 yeni vakanın tespit edilmesi ile toplam vaka sayısı 104 bin 925’e ulaştı. Ülkede son 24 saatte 27 kişinin daha virüs nedeni ile hayatını kaybetmesi ile toplam can kaybı bin 109’a yükseldi. Avusturya’da şu ana kadar 2 milyon 232 bin 735 kişiye Covid-19 testi yapıldı. FRANSA'DA UYGULANIYOR Fransa'da 30 Ekim itibarıyla ülke genelinde sokağa çıkma kısıtlaması uygulaması başlamıştı. Yeni tip koronavirüs (Kovid-19) önlemleri kapsamında sokağa çıkmayı yasaklayan uygulama, Paris ve çevresinde, Grenoble, Lille, Lyon, Aix-en-Provence, Marsilya, Rouen, Toulouse ve Montpellier kentlerinde 4 hafta süreliğine yürürlüğe girdi. Ülkede, son olarak 25 Ekim'de kayıtlara geçen 52 bin 10 vakayla salgının başlangıcından bu yana ülkede ve Avrupa'da en yüksek günlük vaka sayısı tespit edilmişti. KAYNAK: AJANSLAR 
ABD'de kritik seçim! Erken oy sayısı 90 milyonu geçti. ABD'de 3 Kasım'da yapılacak başkanlık seçimine 72 saatten daha az bir süre kalırken birçok eyalette başlayan erken oy kullanma sürecinde 90 milyondan fazla kişi tercihini yaptı.. ABD'de başkanlık seçimi için erken oylama bilgilerini derleyen internet sitesi "ABD Seçimler Projesi"ne göre, posta ve sandık başında oy kullanma yoluyla şimdiye kadar 90 milyon 55 bin 33 kişi oy kullandı. Kullanılan erken oyların 2016 başkanlık seçiminde kullanılan toplam oyların yüzde 65,3'üne denk geldiği belirtildi. Posta yoluyla kullanılan oyların sayısı 57 milyonu geçti, 33 milyona yakın kişi de oylarını seçim merkezlerinde kullanmayı tercih etti. California 9 milyon 763 bin, Teksas 9 milyon 669 bin ve Florida 8 milyon 294 binden fazla oyla ülkede erken oylamanın en fazla yapıldığı eyaletler olarak öne çıkarken, posta yoluyla oylama için ülke genelinde seçmenlerin 91 milyondan fazla oy pusulası talep ettiği bildirildi. İnternet sitesinin yöneticisi Florida Üniversitesinden seçim uzmanı Profesör Michael McDonald, daha önce yaptığı açıklamada, yeni tip koronavirüs (Kovid-19) salgını nedeniyle birçok eyalette posta yoluyla veya sandık başında erken oylamaya izin verilmesinin, bu seçimlerde oy kullananların sayısının rekor düzeyde yükselmesinde ana etken olduğunu ifade etmişti. McDonald, erken oylama oranlarına bakarak seçimlerde 150 milyon oy kullanılabileceği tahmininde bulunmuş, bunun da seçmenlerin yüzde 65'ine tekabül edeceğine ve 1908'den bu yana yapılan seçimlerdeki en yüksek katılımın beklendiğine dikkati çekmişti. KAYNAK: AA 
'Grip aşısı öldürdü' iddiası! 83 kişi hayatını kaybetti. Güney Kore haber ajansı Yonhap'ın haberine göre, Kore Hastalık Kontrol ve Önleme Ajansı (KCDC), çoğu 70 ila 80 yaşlarında 85 kişinin mevsimsel grip aşısı olduktan sonra yaşamını yitirdiğini bildirdi.. Ölümler ülkede aşı güvenliğine ilişkin endişelere yol açarken, KCDC yetkilileri ölümlerin 72'sinde aşının doğrudan etkisinin olmadığını, 11 vakanın ise halen soruşturulduğu belirtti. Ölen kişilerin 34'ünün 80, 37'sinin 70 yaş üstünde, 4'ünün 60'larında, 8'inin ise daha genç olduğu kaydedildi. Güney Kore'de 17 yaşındaki bir genç de grip aşısı vurdurduktan sonra yaşamını yitirmişti. Yetkililer gencin ölümünün de aşıyla ilgisinin bulunmadığı bildirmişti. Yaklaşık 19 milyon kişiye grip aşısı yapmayı planlayan Sağlık Bakanlığı, şu ana dek 11,5 milyon kişinin aşılandığı kampanyayı sürdüreceğini duyururken, Kore Tabipleri Birliği, hükümetin grip aşısı programını ertelemesi gerektiğini öne sürüyor. 
Avusturya'da sokağa çıkma yasağı. Avusturya Başbakanı Sebastian Kurz, ülkede artan Covid-19 vakalarının ardından 3 Kasım’dan itibaren 10 gün süre ile ülke genelinde gece sokağa çıkma yasağı uygulanacağını duyurdu.. Korona virüs salgının Avrupa’da yeniden etkisini arttırması ile birçok ülke sokağa çıkma yasaklarını yeniden uygulamaya başladı. Avusturya Başbakanı Sebastian Kurz, Covid-19 için alınacak önlemlerin görüşüldüğü toplantının ardından basın toplantısı düzenledi. Başbakan Kurz, ülkede artan korona virüs vakaları nedeni ile 3 Kasım’dan itibaren ülke genelinde yerel saatle 20.00 ile 06.00 arasında 10 gün süre ile gece sokağa çıkma yasağı uygulanacağını duyurdu. Avusturya Anayasasına göre sokağa çıkma yasakları 10 gün süre ile uygulanırken, yeniden uzatılması için her 10 günde bir parlamentonun onay vermesi gerekiyor. Kurz, kafelerin, barların ve restoranların kapatıldığını ve sadece paket servis hizmeti verebileceklerini aktarırken, okullarda kısmi uzaktan eğitim yapılacağını açıkladı. Liselerin son sınıfları ve üniversitelerde uzaktan eğitime geçileceğini belirten Kurz, anaokulu ve ilkokullarda yüz yüze eğitimin devam edeceğini ifade etti. Başbakan Kurz, yeni önlemler kapsamında kültür ve spor faaliyetlerinin tamamen yasaklandığını aktarırken, kuaför ve güzellik merkezi gibi hizmet sektöründeki işletmelerin açık kalacağını belirtti. Kurz, otellerin ise yalnızca iş ziyareti için ülkeye gelen müşterileri ağırlayabileceklerini ifade etti. Son 24 saatte 5 bin 349 yeni vaka Avusturya’da son 24 saatte 5 bin 349 yeni vakanın tespit edilmesi ile toplam vaka sayısı 104 bin 925’e ulaştı. Ülkede son 24 saatte 27 kişinin daha virüs nedeni ile hayatını kaybetmesi ile toplam can kaybı bin 109’a yükseldi. Avusturya’da şu ana kadar 2 milyon 232 bin 735 kişiye Covid-19 testi yapıldı. 
Fransa’da günlük vaka sayısı yeniden 50 bine yaklaştı. Fransa’da korona virüs salgınında son 24 saatte 49 bin 215 yeni vakanın tespit edilmesi ile toplam vaka sayısı 1 milyon 331 bin 984’e ulaştı.. Fransa’da korona virüs salgınında vaka ve can kayıpları hızla artmaya devam ediyor. Fransa Sağlık Bakanlığı tarafından açıklanan verilere göre, son 24 saatte 49 bin 215 yeni vakanın tespit edilmesi ile toplam vaka sayısı 1 milyon 331 bin 984’e ulaştı. Sağlık Bakanlığı, son 24 saatte 256 kişinin Covid-19 nedeniyle hayatını kaybettiğini, toplam can kaybının 36 bin 565’e yükseldiğini aktardı. Ülke genelinde 2 bin 401’i yoğun bakımda olmak üzere toplam 16 bin 258 kişi hastanelerde tedavi altında bulunuyor. Öte yandan Fransa’da genel sokağa çıkma yasağının ilk günü gerçekleştirildi. 
Fransa’da korkunç korona rakamları!. Fransa’da son 24 saatte 49 bin 215 kişide daha koronavirüs (Covid-19) tespit edildi. Ülkede toplam vaka sayısı 1 milyon 331 bin 984’e ulaştı.. Fransa’da vaka sayısında artış sürüyor. Ülkede son 24 saatte 49 bin 215 kişide daha virüs tespit edildiği belirtildi. Toplam vaka sayısı 1 milyon 331 bin 984’e ulaştı. Ülke genelinde koronavirüsten iyileşenlerin sayısının ise 115 bin 287 olduğu bildirilirken; toplam can kaybının da 36 bin 276 olduğu aktarıldı. KAYNAK: DHA 
ABD’li uzmanlardan ‘çifte pandemi’ uyarısı. ABD’nin Kaliforniya eyaletinde bir kişi hem koronavirüs (Covid-19) hem de mevsimsel gribe aynı anda yakalandı. Sağlık uzmanları, halkı mevsimsel grip aşısı olmaları konusunda uyardı.. ABD’nin Kaliforniya eyaletindeki Sacramento kentinin Salano ilçesinde bir kişi hem koroanvirüse hem de mevsimsel gribe aynı anda yakalandı. ABD’deki sağlık uzmanları, mevsimsel grip aşısının koronavirüse karşı hayati önem taşıdığını ifade etti. Salano İlçesi’nden Dr. Bela T. Matyas, mevsimsel gribin bağışıklık sistemini zayıflattığının altını çizerek, “Bu kış hem COVID-19 hem de mevsimsel grip olasılığıyla, herhangi bir hastalığa yakalanmak bağışıklık sisteminizi zayıflatabilir ve sizi diğer hastalığa karşı daha savunmasız hale getirebilir” dedi. ÇİFTE PANDEMİ TEHLİKESİ Sağlık uzmanları, aynı anda hem koronavirüse hem de mevsimsel gribe yakalanma olasılığının bir ‘twindemic’ (çifte pandemi) tehlikesi oluşturabileceği konusunda uyarıda bulundu. 
Fransız milletvekili Eric Ciotti'den hadsiz sözler: Türkleri sınır dışı edelim. Fransa'da, Türklere saldıran ve yolları kapatan Ermeni protestoculara tepki göstermeyen Fransız milletvekili Eric Ciotti, bu şiddete karşı yürüyüş yapan Türklerin sınır dışı edilmeleri gerektiğini savundu.. Ülkenin güneyindeki Vienne kentinde 28 Ekim'de bir otoyolu kapatarak gösteri yapan Ermeni protestocuların, işe giden Türklere saldırarak 4 kişiyi yaralamasına şu ana kadar Fransız yetkililerden tepki gelmedi. Bununla birlikte, önceki gün Lyon kentinde, dün de Dijon kentinde Ermeni göstericilerin şiddetine karşı yürüyüş düzenleyen Türklere polis biber gazıyla müdahale etti ve katılımcılara para cezası verildi. "PROTESTO EDENLER SINIR DIŞI EDİLEREK TÜRKİYE'YE GÖNDERİLMELİ" Cumhuriyetçi Parti Milletvekili Ciotti, katıldığı canlı yayında, Dijon kentinde Türklerin yürüyüş yapmasına tepki gösterdi. Ciotti, yürüyüş yapanların sokağa çıkma yasağını ve kanunları ihlal ettiğini öne sürerek, bu kişilerin sınır dışı edilerek Türkiye'ye gönderilmeleri gerektiğini savundu. Öte yandan, Rhone-Alpes Bölgesi Valilik Yetkilisi Thierry Suquet, bölgede Türk ve Ermeni topluluklar arasında tehdit ve şiddet olayları yaşandığını, bunların faillerinin cezalandırıldığını belirtti. Suquet, "Bu Cumhuriyet karşıtı eylemlerin ülkemizde yeri yoktur." ifadesini kullandı. Fransa'nın Vienne kentinde 28 Ekim'de Ermenistan yanlısı gösteri yapan protestocuların A7 otoyolunu kapatarak işe giden Türklere saldırması sonucu çıkan olayda 4'ü Türk 5 kişi yaralanmıştı. Sosyal medyada, Ermenistan bayrağı taşıyan protestocu grubun, ellerindeki sopalarla 2 kişiyi dövdükleri anların görüntüleri paylaşılmıştı. Fransa'da yaklaşık iki aydır Ermeniler tarafından, Ermenistan'ın Azerbaycan'a yönelik saldırılarıyla ilgili gösteriler düzenleniyor ve gösterilerde yeni tip koronavirüs (Kovid-19) önlemlerine riayet edilmiyor. Bu gösterilere şu ana kadar birçok Fransız siyasetçi destek verdi. KAYNAK: AA 
DSÖ'den İzmir'deki depremle ilgili açıklama. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus, merkez üssü Seferihisar açıkları olan 6,6 büyüklüğündeki depreme ilişkin Türkiye ve Yunanistan'daki durumu yakından takip ettiklerini belirtti.. Ghebreyesus, örgütün İsviçre'nin Cenevre kentindeki merkezinde, video konferans yöntemiyle DSÖ salgın uzmanlarıyla düzenlediği basın toplantısında, "Sözlerime, DSÖ'nün bugünkü depremden sonra Türkiye ve Yunanistan'daki gelişmeleri yakından takip ettiğini belirterek, başlamak istiyorum." ifadesini kullandı. "İhtiyaç sahiplerine acil tıbbi bakımın sağlandığından emin olmak için iki ülke ile birlikte çalışacağız." ifadesini kullanan Ghebreyesus, depremden etkilenenlere geçmiş olsun dileklerini iletti. Ghebreyesus, yeni tip koronavirüs (Kovid-19) salgınına ilişkin ise "DSÖ, gelecekteki salgınları önlemek adına virüsün kökenini belirlemek için çalışmaya devam ediyor. Bugün, bir grup uluslararası uzman Çinli meslektaşları ile ilk sanal toplantısını gerçekleştirdi." bilgisini paylaştı. Toplantıya kendisinin de katıldığını aktaran Ghebreyesus, virüsün kökeninin tespit edilmesi için bilim insanlarının devam eden araştırmalarına her türlü desteği vereceğini kaydetti. Ghebreyesus, sürü bağışıklığının da ancak dünya genelinde dağıtılacak "güvenli" ve "etkili" aşılarla mümkün olabileceğini vurgulayarak, aşı bulunana kadar hükümetlerin ve bireylerin salgını "bastırmak" için elinden geleni yapması gerektiğini vurguladı. KAYNAK: AA 
İtalya’da günlük vaka sayısı 30 bini aştı. İtalya’da korona virüs salgınında günlük vaka sayılarındaki rekor artış devam ediyor. Ülkede son 24 saatte 31 bin 84 yeni vaka tespit edildi.. İtalya’da korona virüs salgını etkisini arttırmaya devam ederken, günlük vaka sayılarındaki rekor artışlar sürüyor. İtalya Sağlık Bakanlığı tarafından paylaşılan verilere göre, son 24 saatte 31 bin 84 yeni vakanın tespit edilmesi ile toplam vaka sayısı 647 bin 674'e ulaştığı belirtildi. Sağlık Bakanlığı, son 24 saatte 199 kişinin virüs nedeni ile hayatını kaybettiğini, toplam can kaybının 38 bin 321’e yükseldiği aktarıldı. Bakanlık, ülkedeki aktif vaka sayısının 325 bin 786'ya yükseldiğini, bin 746 kişinin yoğun bakımda tedavi altında olduğunu açıkladı. Ülke genelinde son 24 saatte 215 bin 85 kişiye Covid-19 testi yapıldı. İtalya’da bugün tespit edilen vaka sayısı ile salgının başından bu yana en yüksek günlük vaka sayısına ulaşıldı. “BULAŞMA ENDEKSİNİ HIZINI KIRMAK GEREKİYOR” İtalya Yüksek Sağlık Kurumu Başkanı Silvio Brusaferro yaptığı açıklamada, bir haftalık korona virüs verileri değerlendirmesinde ülkedeki virüs bulaşma endeksini “endişe verici” olarak nitelendirdi. Ülke çapında RT bulaşma değerinin 1,7'ye yükseldiğini belirten Brusaferro, "Bütün bölgelerde değer Rt1'in anlamlı şekilde üzerinde ve de artmaya devam ediyor. İnsanlar arasında fiziksel temasın kesilerek sağlık sistemi üzerindeki baskıyı düşürecek tedbirler gerekiyor, buna temel ihtiyaçların dışında olan her türlü aktivitenin durdurulması da dahil" dedi. KAYNAK: İHA 
İngiltere'de son 24 saatte 274 kişi daha hayatını kaybetti. İngiltere’de son 24 saatte 24 bin 405 kişide daha koronavirüs (Covid-19) tespit edildiği duyuruldu. Ülkede toplam vaka sayısı 989 bin 745’e yükseldi.. İngiltere’de son 24 saatte 24 bin 405 yeni koronavirüs vakasının tespit edildiği ve 274 kişinin daha virüsten yaşamını yitirdiği açıklandı. Ülkedeki toplam vaka sayısı 989 bin 745’e, toplam can kaybı ise 46 bin 229’a ulaştı. 
Nefret veba gibi yayılıyor!. Macron’un Müslümanlara yönelik başlattığı nefret söylemi Avrupa’da hızla yayılıyor. Almanya, Avusturya, Hollanda ve pek çok Avrupa ülkesinde üst düzey yöneticilerden sıradan vatandaşlara kadar İslam’a hakaret, kapatılan cami ve dernek haberleri geliyor.. İslam düşmanlığı yapan Fransa’da işi cami kapatmaya kadar uzandı. Paris’in banliyölerinden Pantin’deki caminin 6 ay süreyle kapatılmasına yönelik Cumhurbaşkanı Emmanuel Macron yönetiminin aldığı karar mahkeme tarafından onaylandı. Caminin kapatılmasının temel özgürlüklerin ciddi ve yasadışı bir ihlali olmayacağını gerekçe gösteren mahkeme, ayrıca caminin din görevlilerinden birinin “radikal İslamcı bir hareketin içerisinde olduğunu” iddia etti. DÜŞMAN ÜNİFORMASIYMIŞ Ülkede İslam karşıtı açıklamaların sonu gelmiyor. Başörtüsünün “Fransa’nın düşmanlarının üniforması” olduğunu öne süren Fransız feminist gazeteci Elisabeth Levy, “Müslümanların başı kesilerek öldürülen öğretmenin anısına saygı için birkaç günlüğüne başörtülerini çıkarmamasına şaşırıyorum” ifadelerini kullandı. Levy, başörtüsünün birçok kişi için siyasi İslam’ın ve cinsel ayrımın simgesi olduğunu savundu. “KORONADAN BİLE TEHLİKLİ” Avusturya’da bir dönem Cumhurbaşkanı adayı olan aşırı sağcı Norbert Hofer, “Koronavirüsten korkmuyorum. Fakat Kur’an-ı Kerim’den korkuyorum. Çünkü o koronadan daha tehlikeli” dedi. Avusturya’da yaşayan Mısırlı Yasir El-Mısri de sosyal medya hesabından Hofer’i eleştirdi. Yasir El Mısri şimdi hapis cezası ile karşı karşıya. Sosyal medyadaki paylaşımını silmesi için baskı yapılan Mısri Mısri “Asla özür dilemeyeceğim, gerekirse Kur’an-ı Kerim’i savunduğum için hapis yatarım” dedi. Bu hafta içinde Mısri’ye hapis cezası verilebileceği ifade ediliyor. MÜSLÜMANLARI HİÇE SAYIYOR Almanya’da ırkçılar büyük bir provokasyon hazırlığı içinde. Danimarka’nın ırkçı ve İslam düşmanı partisi “Stram Kurs” çoğu Türklerden oluşan 250 bin Müslümanın yaşadığı Berlin’de İslam karşıtı eylem yapacağını açıkladı. Paludan, provokasyonu partinin sosyal medya hesabından “Alman halkının İslam’ın ne olduğunu bilmesi gerektiğine inanıyoruz. Bunu çarşamba günü göstereceğiz. O zaman göreceğiz bakalım gerçekten barışın dini mi? Kur’an da getiriyoruz!” sözleriyle duyurdu. İNGİLİZLER FRANSA’NIN YANINDA İngiltere de Fransa’ya destek verdiğini açıkladı. Fransa ile dayanışma içinde olduklarını belirten Dışişleri Bakanı Dominic Raab, NATO müttefiklerine ifade özgürlüğünün yanında durma çağrısı yaptı. Raab, “NATO müttefikleri ve daha geniş uluslararası toplum, hoşgörü ve ifade özgürlüğü temel değerleri üzerinde omuz omuza durmalı ve teröristlere bizi bölme armağanını asla vermemeliyiz” şeklinde konuştu. Faşizm öncesine döndük Nefret söylemlerinin karşısında duran Avrupalılar da yok değil. Avrupa Parlamentosunun Fransız milletvekili Manon Aubry, Macron’un İslam karşıtı tutumuna ilişkin “Laiklik, sabah, öğle, akşam Müslümanlara nefretini kusmak için bir bahane değil. Irkçı sözler ve nefret duyan kişilerin önyargısı medya ve sağcı siyasetçiler tarafından hiç bu kadar meşrulaştırılmamıştı” dedi. Fransız milletvekili Clementine Autain ise yönetimden gelen siyasal İslam karşıtı açıklamaları eleştirdi. Kontrolün elden kaçırılmak üzere olduğunu savunan Autain, toplumun iç savaşa sürüklenebileceği uyarısında bulundu: “Fransa’daki tartışmalar aşırı sağcı fikirlerin yarışmasına döndü. Ülkemiz her geçen gün biraz daha faşizm öncesi bir topluma benziyor.” Türkler sokağa indi Fransa, karikatür krizinin ardından bu kez de Türk vatandaşlarının güvenle yaşayamadığı bir ülke olmasıyla gündemde. Önceki gün Vienne şehri yakınlarında gösteri yapan Ermeni protestocular A7 otoyolunu ulaşıma kapatmış, kendilerine tepki gösteren 17 ve 22 yaşlarındaki 2 Türk asıllı Fransa vatandaşına sopa, balta ve bıçaklarla saldırmıştı. Olayda yaralanan Mehmet Coşkun, çevredeki polisyerin saldırıya müdahale etmediğini söyledi. Türklerin yaralanmasının ardından Lyon’da yaşayan yüzlerce Türk protesto için dün sokağa indi. TERS ALGI ÇABASI Viennes ve Le Peage de Roussillon’da toplanan yüzlerce Türk tekbirler ve “En büyük Türkiye” sloganları eşliğinde yürüdü. Avrupa Türk Girişimciler Birliği Gn.Bşk.Yrd. Adem Taflan, “Darp edilen iki gencimiz için sokağa çıktık. Bu olayı Türkler Ermenilere saldırdı algısına dönüştürme çabası var. Türkler hiçbir zaman ne bir işyerine ne de bir Ermeniye saldırmamıştır” dedi. Yenişafak 
Macron duyurmuştu! Detayları belli oldu. Fransa’da Başbakanı Jean Castex ve bakanlar sokağa çıkma yasağının detaylarını açıkladı. Yeni uygulamada eğitim ve ekonominin etkilenmemesi için kısıtlamalara istisnalar getirildi. İşte tüm detaylar.... Fransa Cumhurbaşkanı Emmanuel Macron dün yaptığı açıklamada, yarından itibaren ülke genelinde sokağa çıkma yasağı ilan edildiğini ve ülke sınırlarının Avrupa Birliği (AB) dışındaki ülkelere tekrar kapatıldığını duyurmuştu. Fransa Başbakanı Jean Castex yaptığı açıklamada, 1 Aralık’a kadar devam edecek olan sokağa çıkma yasağının eğitim ve ekonomiyi engellemeyecek şekilde uygulanacağını ifade etti. Castex, 2 hafta sonra durumun tekrardan değerlendirileceğini ve salgındaki son duruma göre kısıtlamaların daha geniş çaplı uygulanacağını açıkladı. “Hiçbir ülke ikinci dalgayı engelleyemedi” ifadelerini kullanan Başbakan Castex, ikinci dalgayı beklediklerini fakat bu kadar hızlı beklemediklerini dile getirdi. Fransa Başbakanı, sokağa çıkma yasağından okula öğrenci bırakanların ve alanların, işe gidenlerin, sağlık gerekçesi olanların, ailevi aciliyet durumlarının, idari işlem ve 1 saat ile kısıtlı olan yürüyüşe çıkanların muaf olduğunu açıkladı. Sokağa çıkışların izin belgesi doldurularak gerçekleştirileceğini aktaran Castex, okul ve iş yerlerinin ise çalışanlarına ve öğrencilere devamlı geçerli olan ve üzerinde geçerlilik saatlerinin yazılı olduğu bir belge vereceğini ifade etti. Ülkede bölgeler arası yolculuğun ve AB dışındaki ülkelere sınırların kapatıldığını belirten Castex, yasağa uymayanlara 135 Euro para cezası kesileceğini vurguladı. Başbakan Castex, düğünlerin 6 kişi ile gerçekleşeceğini, restoranların sadece eve sipariş hizmeti vereceğini ve imkanı olan tüm şirketlerin evden çalışmaya döneceğini aktardı. Castex, sınavlara ve atölye gibi yerlerde çalışanların işe gideceğini ifade etti. Eğitim Bakanı Jean Michel Blanquer ise yaptığı açıklamada, okulların sağlık protokolünün sıkılaştırıldığını ve 6 yaşından büyük tüm öğrencilerin maske takacağını aktardı. Sağlık problemleri olan eğitimcilerin ve öğrencilerin uzaktan eğitim alacağını açıklayan Blanquer, sınıflar arası görüşmeyi engellemek için öğrencilerin yemek ve teneffüs saatlerinin gruplara ayıracağını aktardı. Çalışma Bakanı Elisabeth Borne, tüm çalışanların “Tous Anti Covid” uygulamasını indirip takip edileceğini ifade ederken, çalışanların evden çalışmasının kısmi de olsa mecburi olacağını dile getirdi. Ekonomi Bakanı Bruno Le Maire ise yaptığı açıklamada, Dayanışma Fonu’nun bütçesinin yükseltildiğini ifade ederek, iş kolları ile düzenli olarak görüşüleceğini ve mağdur olan tüm şirketlerin devlet yardımı alabilmesi için çalışılacağını açıkladı. Bir önceki sokağa çıkma yasağı süresince verilen 6 milyar Euroluk yardımın artık her ay şirketlere verileceğini belirten Le Maire, devlet destekli kredilerin çoğaltılacağını ve ödemelerinin tekrardan erteleneceğini açıkladı. Sokağa çıkma yasağı süresince şirketlerden kira alamayacak olan mülk sahiplerinin kira miktarının yüzde 30’unun vergilerinden düşülebileceğini ifade eden Le Maire, toplam süreç için devletin 15 milyar Euro bütçe ayıracağını dile getirdi. Kültür Bakanı Roselyne Bachelot, kültür sektörünün büyük bir ekonomik alan oluşturduğunu ve süreçten en çok etkilenen sektör olduğunu dile getirdi. Seyircisiz şekilde denemelerin, çekimlerin, spor antrenmanlarının devam edeceğini belirten Bakan Bachelot, birçok gösterinin sanal olarak gösterime girmesi için çalışmaların yapıldığını aktardı. Sağlık Bakanı Olivier Veran yaptığı açıklamada, yoğun bakım yatak sayısının 6 bin 400’e çıkarıldığını ve hasta yoğunluğunun az olduğu bölgelere diğer bölgelerden hasta transferi yapıldığını aktardı. Acil ve önemli olanlar dışındaki tedavilerin ertelendiğini açıklayan Veran, yatakların salgın hastalarına ayrıldığını aktardı. Yaz boyunca 7 bin sağlıkçıya yoğun bakın eğitimi verildiğini bildiren Bakan Veran, sağlık öğrencilerinin de bu süreçte hastanelerde görev aldığını belirtti. 
AB ülkeleri virüs aşısı için anlaştı!. Avrupa Birliği (AB) Komisyonu Başkanı Ursula von der Leyen, yeni tip koronavirüse (Covid-19) karşı geliştirilecek aşıların dağıtımı konusunda uzlaştıklarını belirterek "Üye ülkeler aşıları aynı anda, aynı koşullarda ve AB nüfusu içindeki paylarına göre alacaklar." dedi.. Avrupa'da salgında son durumunun çok ciddi olduğunu; vakaların, hastaneye kaldırılanların ve ölümlerin ciddi artış gösterdiğini anımsatan Von der Leyen, "Acilen harekete geçmezsek virüsün yayılması sağlık sistemlerimizi mahvedecek." diye konuştu. "DOĞRU VERİLERİ PAYLAŞMALIYIZ" Salgına karşı AB genelinde uyumlu hareket etmenin önemine işaret eden Von der Leyen, "Avrupa Hastalık Önleme ve Kontrol Merkezi (ECDC) ile gerçek zamanlı olarak kapsamlı ve doğru verileri paylaşmalıyız." dedi. Von der Leyen, "AB Komisyonu, üye ülkeler arasında güvenli sınır ötesi Covid-19 hasta transferlerini finanse etmek için 220 milyon avro kaynak ayırdı." diye konuştu. AB ve üye ülkelerde Covid-19 konusunda danışmanlık yapan uzmanları bir araya getirerek deneyim ve analizleri paylaşacak bir platform kuracaklarını belirten Von der Leyen, geliştirilmekte olan hızlı antijen testlerine AB çapında hızla onay verilmesi konusunda uzlaştıklarını belirtti. Von der Leyen, pek çok AB ülkesinde akıllı telefonlar için geliştirilen Covid-19 takip uygulaması olduğunu anımsatarak bu uygulamalarının birbirleriyle uyumlu olması ve daha fazla insanın bu uygulamaları yüklemeleri gerektiğini vurguladı. AB ülkelerinin seyahatlerde farklı yolcu bilgilendirme formları kullandıklarını anımsatan Von der Leyen, Komisyonun kasım ayında bu konuda uyum sağlamaya yönelik pilot çalışmayı başlatacağını anlattı. OLASI AŞI ÖN ALIM ANLAŞMALARI Von der Leyen, Covid-19 aşı çalışmalarının doğru ve hızlı değerlendirildiğine işaret ederek AB'nin Covid-19'a karşı geliştirilen olası aşılar için 3 firmayla ön alım anlaşması yaptığını, 4 firmayla da görüşmelerin sürdüğünü ifade etti. AB ülkelerinin Covid-19 aşılarının adil dağıtımına yönelik uzlaşı sağladıklarını söyleyen Von der Leyen, "Üye ülkeler aşıları aynı anda, aynı koşullarda ve AB nüfusu içindeki paylarına göre alacaklar." dedi. AŞILARIN AB ÜLKELERİNE ADİL DAĞILIMI Michel, Covid-19 vakalarının Avrupa'nın her yerinde hızla arttığını belirterek bazı ülkelerin kapanmaya giderek önlemler aldığını hatırlattı. Sağlık çalışanlarının büyük yük altında olduğunu vurgulayan Michel, bugünkü toplantıda liderlerle testler, temaslıların takibi ve aşıların ele alındığını söyledi. Hızlı testlerin nasıl gönderileceği, nasıl kullanılacağı ve test sonuçlarının üye ülkelerce karşılıklı nasıl tanınacağını görüştüklerini kaydeden Michel, ülkelere göre farklılık gösteren karantina sürelerinin ve karantinanın nasıl uygulanacağını da konuştuklarını belirtti. Michel, aşı konusunda ise "Aşılar hazır olduğunda üye ülkeler arasında adil bir dağıtımın garanti edilmesi konusunda mutabık kaldık." dedi. Toplumda öncelikli olarak hangi grupların aşılanacağını da tartıştıklarını belirten Michel, önceliğin sağlık çalışanları, kronik hastalığı olanlar ve yaşlılar gibi gruplar olacağını bildirdi. Michel, ayrıca aşıların dağıtımında depolama ve nakliye gibi lojistik konuları da konuştuklarını, aşıların güvenilirliği ve yan etkileri gibi olası sorunların da gündeme geldiğini belirterek "Avrupalı liderler bu konularda doğru kararların alınmasında söz sahibi olmak istiyorlar." ifadesini kullandı. KAYNAK: AA 
Koronavirüs tedavisi gören Cezayir Cumhurbaşkanı için yeni açıklama. Yeni tip koronavirüs (Kovid-19) tedavisi için Almanya'ya nakledilen Cezayir Cumhurbaşkanı Abdulmecid Tebbun'un sağlık durumunun stabil olduğu belirtildi.. Cezayir Cumhurbaşkanlığının Facebook hesabından yaptığı yazılı açıklamada, Almanya'daki bir hastanede kapsamlı muayeneden geçen Tebbun'un tedavisine başlandığı ifade edildi. Açıklamada, Tebbun'un sağlık durumunun stabil olduğu ve endişe verecek bir durumun olmadığı kaydedildi. Cezayir Cumhurbaşkanı, doktorlarının tavsiyesi üzerine önceki gün Almanya'ya nakledilmişti. Tebbun, bazı Cumhurbaşkanlığı ve üst düzey hükümet yetkililerinde Kovid-19 belirtileri görülmesi üzerine, 24 Ekim'de kendisini 5 günlük karantinaya almıştı. 
Belçika Kovid-19 hastalarını "gerekirse" Almanya'ya gönderecek. Belçika'daki hastaneler, "gerektiği takdirde" Kovid-19 hastalarını tedavi için Almanya'ya gönderecek.. Belçika basınındaki haberlere göre, Belçika Sağlık Bakanı Frank Vandenbroucke, Alman mevkidaşı Jens Spahn ve yakındaki Alman eyaletlerinin yetkilileriyle olası hasta transferi için gerekli düzenlemeleri yaptığını söyledi. Vandenbroucke, Alman yetkililerin, hastanelerde yer olması durumunda Belçika'dan hasta kabul etmeyi önerdiklerini belirterek "Alman mevkidaşlarımın cömert ve içten tavrından dolayı büyük memnuniyet duyuyorum." dedi. Almanya'da bol miktarda yoğun bakım yatağı bulunduğunu kaydeden Vandenbroucke, Belçika'daki hastanelerin bu tekliften yararlanması gerektiğini ifade etti. Belçikalı bakan, çok sayıda hasta gönderilmeyeceğini, vaka değerlendirmesi yapılacağını aktardı. Vandenbroucke'nin açıklamasından kısa süre sonra Alman medyasında, iki Belçikalı hastanın Almanya'ya transfer edildiği belirtildi. Belçika'da 2 bin civarında yoğun bakım yatağı bulunuyor. Bunların yarısı Kovid-19 hastalarıyla dolmuş durumda. Belçikalı sağlık yetkilileri, vaka artış hızının aynı şekilde devam etmesi durumunda bir hafta içinde tüm yoğun bakım ünitelerinin tamamen dolacağını tahmin ediyor. Bu nedenle yoğun bakım yatak sayısının kısa sürede 2 bin 800'e çıkarılması planlanıyor. Belçika, Avrupa'da salgından en fazla etkilenen ülkelerin başında geliyor. Belçika, 100 bin kişiye düşen yeni vaka sayısı bakımından birinci sırada yer alıyor. Her gün 15 bine yakın yeni vaka görülen 11,4 milyon nüfuslu ülkede iki hafta önce alınan tedbirlerin yakında daha da sıkılaştırılması bekleniyor. KAYNAK: AA 
Güney Afrika Cumhuriyeti'nde 24 saatte 2 binden fazla vaka. Güney Afrika Cumhuriyeti'nde, yeni tip koronavirüs (Kovid-19) salgınında vaka sayısı 721 bin 770'e yükseldi.. Sağlık Bakanlığı verilerine göre, ülkede son 24 saatte 53 kişi Kovid-19 nedeniyle hayatını kaybetti. Böylece virüs kaynaklı ölüm sayısı 19 bin 164 oldu. Ülkede Kovid-19 vaka sayısı 2 bin 56 artışla 721 bin 770'e ulaştı. Bugüne kadar 4 milyon 607 bin 883 testin yapıldığı Güney Afrika Cumhuriyeti'nde, virüse yakalananlardan 649 bin 935'i iyileşti. En fazla vaka Gauteng bölgesinde tespit edilirken en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da Kovid-19'un en fazla görüldüğü ülke konumunu koruyor. KAYNAK: AA 
Ve Fransa eve kapanıyor! İşte 1 aylık yasağın detayları.... Fransa’da Başbakanı Jean Castex ve bakanlar sokağa çıkma yasağının detaylarını açıkladı. Yeni uygulamada eğitim ve ekonominin etkilenmemesi için kısıtlamalara istisnalar getirildi.. Fransa Cumhurbaşkanı Emmanuel Macron dün yaptığı açıklamada, yarından itibaren ülke genelinde sokağa çıkma yasağı ilan edildiğini ve ülke sınırlarının Avrupa Birliği (AB) dışındaki ülkelere tekrar kapatıldığını duyurmuştu. Fransa Başbakanı Jean Castex yaptığı açıklamada, 1 Aralık’a kadar devam edecek olan sokağa çıkma yasağının eğitim ve ekonomiyi engellemeyecek şekilde uygulanacağını ifade etti. Castex, 2 hafta sonra durumun tekrardan değerlendirileceğini ve salgındaki son duruma göre kısıtlamaların daha geniş çaplı uygulanacağını açıkladı. “Hiçbir ülke ikinci dalgayı engelleyemedi” ifadelerini kullanan Başbakan Castex, ikinci dalgayı beklediklerini fakat bu kadar hızlı beklemediklerini dile getirdi. Fransa Başbakanı, sokağa çıkma yasağından okula öğrenci bırakanların ve alanların, işe gidenlerin, sağlık gerekçesi olanların, ailevi aciliyet durumlarının, idari işlem ve 1 saat ile kısıtlı olan yürüyüşe çıkanların muaf olduğunu açıkladı. Sokağa çıkışların izin belgesi doldurularak gerçekleştirileceğini aktaran Castex, okul ve iş yerlerinin ise çalışanlarına ve öğrencilere devamlı geçerli olan ve üzerinde geçerlilik saatlerinin yazılı olduğu bir belge vereceğini ifade etti. Ülkede bölgeler arası yolculuğun ve AB dışındaki ülkelere sınırların kapatıldığını belirten Castex, yasağa uymayanlara 135 Euro para cezası kesileceğini vurguladı. Başbakan Castex, düğünlerin 6 kişi ile gerçekleşeceğini, restoranların sadece eve sipariş hizmeti vereceğini ve imkanı olan tüm şirketlerin evden çalışmaya döneceğini aktardı. Castex, sınavlara ve atölye gibi yerlerde çalışanların işe gideceğini ifade etti. Eğitim Bakanı Jean Michel Blanquer ise yaptığı açıklamada, okulların sağlık protokolünün sıkılaştırıldığını ve 6 yaşından büyük tüm öğrencilerin maske takacağını aktardı. Sağlık problemleri olan eğitimcilerin ve öğrencilerin uzaktan eğitim alacağını açıklayan Blanquer, sınıflar arası görüşmeyi engellemek için öğrencilerin yemek ve teneffüs saatlerinin gruplara ayıracağını aktardı. Çalışma Bakanı Elisabeth Borne, tüm çalışanların “Tous Anti Covid” uygulamasını indirip takip edileceğini ifade ederken, çalışanların evden çalışmasının kısmi de olsa mecburi olacağını dile getirdi. Ekonomi Bakanı Bruno Le Maire ise yaptığı açıklamada, Dayanışma Fonu’nun bütçesinin yükseltildiğini ifade ederek, iş kolları ile düzenli olarak görüşüleceğini ve mağdur olan tüm şirketlerin devlet yardımı alabilmesi için çalışılacağını açıkladı. Bir önceki sokağa çıkma yasağı süresince verilen 6 milyar Euroluk yardımın artık her ay şirketlere verileceğini belirten Le Maire, devlet destekli kredilerin çoğaltılacağını ve ödemelerinin tekrardan erteleneceğini açıkladı. Sokağa çıkma yasağı süresince şirketlerden kira alamayacak olan mülk sahiplerinin kira miktarının yüzde 30’unun vergilerinden düşülebileceğini ifade eden Le Maire, toplam süreç için devletin 15 milyar Euro bütçe ayıracağını dile getirdi. Kültür Bakanı Roselyne Bachelot, kültür sektörünün büyük bir ekonomik alan oluşturduğunu ve süreçten en çok etkilenen sektör olduğunu dile getirdi. Seyircisiz şekilde denemelerin, çekimlerin, spor antrenmanlarının devam edeceğini belirten Bakan Bachelot, birçok gösterinin sanal olarak gösterime girmesi için çalışmaların yapıldığını aktardı. Sağlık Bakanı Olivier Veran yaptığı açıklamada, yoğun bakım yatak sayısının 6 bin 400’e çıkarıldığını ve hasta yoğunluğunun az olduğu bölgelere diğer bölgelerden hasta transferi yapıldığını aktardı. Acil ve önemli olanlar dışındaki tedavilerin ertelendiğini açıklayan Veran, yatakların salgın hastalarına ayrıldığını aktardı. Yaz boyunca 7 bin sağlıkçıya yoğun bakın eğitimi verildiğini bildiren Bakan Veran, sağlık öğrencilerinin de bu süreçte hastanelerde görev aldığını belirtti. 
Son dakika: Maduro'dan Erdoğan'a Türk bayraklı teşekkür mesajı. Son dakika: Venezuela Devlet Başkanı Nicolas Maduro, Başkan Recep Tayyip Erdoğan'a ülkesine sağladığı destek ve gösterdiği dayanışmadan dolayı teşekkür etti... Venezuela Devlet Başkanı Nicolas Maduro sosyal medya hesabı üzerinden yaptığı paylaşımda, "Türkiye Cumhuriyeti'nin kuruluşunun 97'nci yıl dönümünde Türk halkına ve kardeşimiz Recep Tayyip Erdoğan'a tebriklerimi sunuyorum. Venezuela'ya sağlık mücadelesinde ve yeni çok kutuplu dünyanın inşasında koşulsuz destek ve dayanışması için teşekkürlerimi sunuyorum" ifadelerini kullandı. Maduro yaptığı paylaşımda, Türk bayraklı fotoğraf kullandı. Extiendo mis felicitaciones al pueblo turco y a nuestro hermano @RTErdogan, en el 97º aniversario de la fundación de la República de Turquía. Agradecemos el apoyo incondicional y la solidaridad con Venezuela, en la batalla por la salud y la construcción del nuevo mundo multipolar pic.twitter.com/XSop62lOY6 — Nicolás Maduro (@NicolasMaduro) October 29, 2020 Geçtiğimiz Ağustos ayında Venezuela ve Türkiye kültür merkezlerindeki faaliyetlerin kurulması ve işletilmesi, konut, sağlık ve eğitim birimlerinin inşası konusunda yeni anlaşmalar imzalamıştı. Yeni anlaşmaların imzalanmasının ardından Kovid-19 salgınına rağmen iki ülke arasındaki ticaret hacmi üçe katlanmıştı. Türkiye ayrıca Venezuela'ya 288 yatak kapasiteli bir hastane inşa etme sözü vermişti. 
Ekonomisi alarm veriyor: IMF'den İngilltere'ye flaş uyarı!. AB ile Brexit görüşmelerinde anlaşma sağlayamayan İngiltere'ye, IMF'den uyarı geldi. İngiltere ekonomisi için yüzde 10,4'lük bir daralma beklendiği belirtilirken, politika desteği çağrısı yapıldı.. Uluslararası Para Fonundan (IMF), yeni tip koronavirüs (Kovid-19) salgının ekonomik etkilerine karşı İngiltere'nin politika desteğini devam ettirmesi gerektiği belirtilerek kısa vadede para politikasını gevşetecek alanın olduğu bildirildi. IMF'den yapılan açıklamada, İngiltere ekonomisine ilişkin 4. Madde konsültasyonu kapsamındaki denetimin öncü bulguları paylaşıldı. Kovid-19 salgının halihazırda Brexit'ten kaynaklanan zorluklarla karşı karşıya olan İngiltere ekonomisini vurduğuna işaret edilen açıklamada, yetkililerin agresif politika müdahalesinin hasarı hafifletmeye, işsizliği ve iflasları azaltmaya yardımcı olduğu aktarıldı. İNGİLTERE EKONOMİSİ İÇİN BU YIL YÜZDE 10,4'LÜK DARALMA BEKLENTİSİ Açıklamada, ülkenin gayrisafi milli hasılasının önemli ölçüde düştüğü belirtilerek özel ve kamu borcu seviyelerinin ciddi ölçüde artacağı bildirildi. IMF'nin açıklamasında, "Başlangıçta kaydedilen keskin ekonomik toparlanma, şimdi ikinci bir Kovid-19 dalgasıyla, Brext ile ilgili belirsizlikle, artan işsizlikle ve kurumsal bilançolardaki baskıyla karşı karşıya." değerlendirmesinde bulundu. İngiltere ekonomisinin bu yıl yüzde 10,4 küçülmesinin beklendiğine dikkat çekilen açıklamada, gelecek yıl ise yüzde 5,7'lik kısmi bir toparlanma beklendiği kaydedildi. İNGİLTERE VE AB YETKİLİLERİNE BREXİT ÇAĞRISI Açıklamada, sürekli politika desteğinin devam etmesi gerektiği vurgulanarak, "Maliye politikası, pandemiden doğrudan etkilenen çalışanları ve firmaları korumak için yürürlükte olan programların maliyetlerini karşılamaya devam etmelidir. Yakın vadede para politikasını gevşetecek alan var." ifadeleri kullanıldı. Büyümeyi canlandırmak için ek maliye politikasının gerekeceği belirtilen açıklamada, para politikasının uyumlu kalmaya devam etmesi gerektiğinin altı çizildi. Açıklamada, "İngiltere ve Avrupa Birliği (AB) yetkililerini, Brexit sonrası ticaret anlaşmasına varmak ve bunun uygulanması için hazırlıkları tamamlamak için her türlü çabayı göstermeye teşvik ediyoruz." ifadesine yer verildi. 4. MADDE KONSÜLTASYONU NEDİR? IMF'nin kuruluş anlaşmasına göre, her üye ülkenin "4. Madde Konsültasyon Çalışması" çerçevesinde düzenli denetlenmesi gerekiyor. IMF, üye ülkelerin ekonomi yönetimlerine yol gösterici olmak ve uluslararası finansal sistem üzerindeki gözetim görevini yerine getirmek amacıyla her üyenin ekonomik gelişmelerine ilişkin (genellikle yılda bir kere) ayrıntılı gözden geçirme çalışmalarında bulunuyor. Bu çalışmalar, IMF Kuruluş Anlaşması'nın 4. maddesi kapsamında gerçekleştirildiğinden "Madde 4 Görüşmeleri" olarak isimlendiriliyor. IMF heyetlerinin Madde 4 Görüşmeleri çerçevesinde yaptığı değerlendirmeler, onay için IMF'nin Washington'daki yönetim kuruluna sunuluyor. 
Son dakika: Korona Avrupa'da etkisini hızla artırıyor! İşte son rakamlar. Dünya genelinde etkisini tekrar artıran yeni tip koronavirüs (Kovid-19) salgını, Avrupa ülkelerinde hayatı olumsuz etkilemeye devam ediyor. Salgın sebebiyle son 24 saatte İtalya'da 217, İngiltere'de 280 ve Almanya'da 54 kişinin daha hayatını kaybettiği açıklandı. İtalya’da son 24 saatte 26 bin 831 kişide daha koronavirüs (Covid-19) tespit edildiği duyuruldu. Ülkede toplam vaka sayısı 616 bin 595’e yükseldi. İtalya’da son 24 saatte 26 bin 831 yeni koronavirüs vakasının tespit edildiği ve 217 kişinin daha virüsten yaşamını yitirdiği açıklandı. Ülkedeki toplam vaka sayısı 616 bin 595’e, toplam can kaybı ise 38 bin 122’ye ulaştı. Ülkede 279 bin 828 kişinin ise virüsü yenerek iyileştiği bildirildi. ALMANYA'DA CAN KAYBI 10 BİN 413'E YÜKSELDİ Almanya’da son 24 saatte 14 bin 844 kişide daha koronavirüs (Covid-19) tespit edildi. Ülkede toplam vaka sayısı 494 bin 465’e ulaştı. Almanya’da vaka sayısında artış sürüyor. Ülkede son 24 saatte 14 bin 844 kişide daha virüs tespit edildiği, 54 kişinin daha yaşamını yitirdiği aktarıldı. Toplam vaka sayısı 494 bin 465’e, toplam can kaybı ise 10 bin 413’e ulaştı. İNGİLTERE'DE 280 KİŞİ DAHA HAYATINI KAYBETTİ İngiltere’de son 24 saatte 23 bin 65 kişide daha koronavirüs (Covid-19) tespit edildiği duyuruldu. Ülkede toplam vaka sayısı 965 bin 340’a yükseldi. İngiltere’de son 24 saatte 23 bin 65 yeni koronavirüs vakasının tespit edildiği ve 280 kişinin daha virüsten yaşamını yitirdiği açıklandı. Ülkedeki toplam vaka sayısı 965 bin 340’a, toplam can kaybı ise 45 bin 955’e ulaştı. İSPANYA'DA 23 BİN 580 KİŞİDE KORONA TESPİT EDİLDİ İspanya’da son 24 saatte 23 bin 580 kişide daha koronavirüs (Covid-19) tespit edildi. Ülkede toplam vaka sayısı 1 milyon 238 bin 922’ye ulaştı. İspanya’da vaka sayısında artış sürüyor. Ülkede son 24 saatte 23 bin 580 kişide daha virüs tespit edildiği, 173 kişinin daha yaşamını yitirdiği aktarıldı. Toplam vaka sayısı 1 milyon 238 bin 922’ye, toplam can kaybı ise 35 bin 639’a ulaştı. FRANSA'DA ÖLÜ SAYISI 36 BİN 20'YE YÜKSELDİ Fransa’da son 24 saatte 47 bin 637 kişide daha koronavirüs (Covid-19) tespit edildi. Ülkede toplam vaka sayısı 1 milyon 282 bin 769’a ulaştı. Fransa’da vaka sayısında artış sürüyor. Ülkede son 24 saatte 47 bin 637 kişide daha virüs tespit edildiği belirtildi. Toplam vaka sayısı 1 milyon 282 bin 769’a ulaştı. Ülke genelinde koronavirüsten iyileşenlerin sayısının ise 115 bin 278 olduğu bildirilirken; toplam can kaybının da 36 bin 20 olduğu aktarıldı. 
Polonya’da Covid-19 hastaları için yapılan ilk sahra hastanesi faaliyete geçti. Polonya’nın başkenti Varşova’da korona virüs hastaları için hazırlanan sahra hastanelerinden ilki faaliyete geçerken, Başbakan Mateusz Morawiecki, Covid-19 salgınında devleti en kötü senaryoya hazırladıklarını ifade etti.. Avrupa’da vaka sayılarındaki rekor artışların ardından birçok ülke tedbirleri arttırmaya devam ediyor. Polonya’da günlük vaka sayılarındaki rekor artışın ardından başkent Varşova’daki Varşova Ulusal Stadyum’unda Covid-19 hastaları için hazırlanan sahra hastanesi faaliyete geçti. İlk etapta 300 hastaya hizmet verecek olan hastanenin, ilerleyen günlerde kapasitesinin bin 200 hastaya çıkarılması planlanıyor. Polonya Başbakanı Mateusz Morawiecki hastane açılışında yaptığı konuşmada, devleti oldukça kötü bir senaryoya karşı hazırladıklarını aktardı. İlkbahar aylarında toplum olarak sosyal mesafe sayesinde bulaşma zincirini sınırlamayı başardıklarını ifade eden Morawiecki, bugün aynı disiplinin sağlanamaması nedeniyle vaka sayılarında çok ciddi artış yaşandığını kaydetti. Başbakan Morawiecki, "Fransa’da karantina ilan edildi, biz mümkün olduğunca ekonomiyi tamamıyla durdurmak istemiyoruz. Bu amaçla toplumsal disipline uymalı, temaslarımızı sınırlandırmalıyız. Bununla birlikte Polonya devletini en kötü senaryoya hazırlıyoruz" ifadelerini kullanarak, Varşova’da faaliyete geçen sahra hastanesinin en kötü senaryoya hazırlığın bir kanıtı olduğunu açıkladı. Vaka sayısında düşüş ve normalleşmeye dönmek için sosyal temasların sınırlandırılmak zorunda olduğunu kaydeden Morawiecki, "Bu dalgayı kontrol altına almak için sağlık sistemimizde gerekli her şeyi yapacağız. Çünkü bu dalga Polonya ekonomisinin, Polonya toplumu ve devletinin bir numaralı düşmanı olmaktadır" dedi. Polonya’da korona virüs salgınında son 24 saatte 20 bin 156 yeni vakanı tespit edilmesi ile salgının başından bu yana en yüksek günlük vaka sayısı kayıtlara geçti. Toplam vaka sayısı ise 319 bin 205’e yükseldi. Polonya’da son 24 saatte 301 kişinin daha virüs nedeni ile hayatını kaybetmesi ile toplam can kaybı 5 bin 149’a ulaştı. 
Almanya'da pes dedirten yanlışlık! Türk hastaya 90 bin avro tazminat ödenecek. Almanya’da Bremen Eyalet Mahkemesi, ameliyat sırasında yanlışlıkla dalağı yerine böbreği alınan Türk hastaya 90 bin avro tazminat ödenmesine karar verdi.. Kerim Ramazan Uçar, 5 Ekim 2017'de ameliyat olduğu "Klinikum Bremen Mitte Prof.-Hess-Kinderklinik"te dalağı yerine yanlışlıkla sağlıklı böbreği alınınca mahkemeye başvurdu. Yaklaşık üç yıl süren hukuk mücadelesi sonunda Bremen Eyalet Mahkemesi, hastanenin Uçar'a 90 bin avro tazminat ödemesine hükmetti. Uçar, ameliyat edildiği tarihte 18 yaşında olduğunu belirterek, "Keşke o hatalı ameliyat olmasa ve o acıları çekmeseydim. Tazminat böbreğimi geri getirmeyecek, eski hayatımı geri getirmeyecek." dedi. Uçar, aradan 3 yıl geçmesine rağmen hastaneden hiçbir yetkilinin kendisini aramadığını, buna çok üzüldüğünü söyledi. Kerim‘in ameliyatını gerçekleştiren doktorun çalışmaya devam ettiği öğrenildi. KAYNAK: AA 
Daha piyasaya çıkmadan 1,1 milyar dolar aldı!. Dünya genelinde bir milyonu aşkın kişinin ölümüne yol açan yeni tip corona virüs (Covid-19) pandemisine karşı yürütülen küresel aşı yarışında öne çıkan ABD’li ilaç devi Moderna, geliştirdiği aşıyı piyasaya sürmek için hazırlandığını duyurdu. Bununla birlikte Moderna, aşının tedariğini sağlamak için anlaşmalı olduğu ABD ve diğer ülkelerden 1,1 milyar dolar ödeme aldığını açıkladı.. ABD’li ilaç şirketi Moderna, 30 bin kişi üzerinde son aşamada test edilen corona virüs aşısına ilişkin sonuçların çok yakında açıklanacağını duyurdu. Bununla birlikte şirket, şu anda "mRNA-1273" adını verdikleri aşıyı piyasaya sürmek için hazırlandıklarını belirtti. Bununla birlikte şirket, son aşama denemelerden elde edilen verilerin açıklanması konusunda net bir zaman çizelgesi vermedi, fakat gönüllülerde görülen enfeksiyon sayısına bağlı olarak önümüzdeki haftalarda erken verilerin ellerine ulaşacağını açıkladı. Moderna, Johnson & Johnson, Pfizer/Biontech, AstraZenaca, SinoVac gibi büyük ilaç üreticileriyle birlikte aşı için son aşama klinik denemelerine devam eden sayılı şirketler arasında yer alıyor. "2021, MODERNA'NIN TARİHİNDE DÖNÜM NOKTASI OLACAK" Moderna CEO’su Stephane Bancel, konuya ilişkin yaptığı çıklamada, “İnanıyorum ki, aşımızı piyasaya sürdüğümüzde 2021 yılı Moderna’nın tarihinde büyük bir dönüm noktası olacak” ifadelerini kullandı. Öte yandan, Moderna ABD, İngiltere ve Avrupa ülkeriyle yaptığı tedarik anlaşmaları kapsamında toplam 1,1 milyar dolarlık ödeme aldığını açıkladı. Şirketin, bu kapsamda yaklaşık olarak 100 milyon doz aşı üretmesi bekleniyor. MODERNA'NIN AŞISI HAKKINDA ABD’li ilaç devi Moderna tarafından geliştirilen "mRNA-1273" adlı aşı şu anda 30 bin kişi üzerinde deneniyor. Aşının bu yılın sonunda Amerikan Gıda ve İlaç İdaresi (FDA) tarafından onaylanması bekleniyor. NASIL ÇALIŞIYOR? RNA bazlı potansiyel aşı, Covid-19’un insan hücresine tutunmasını sağlayan "çivi proteini" adı verilen enzimi baskılayarak vücutta bağışıklık sağlamayı hedefliyor. FDA'nın verdiği onayın ardından birinci aşama klinik denemeler 17 Mart'ta Washington eyaletinde başlamış, mRNA-1273, insanlar üzerinde denenmeye başlanan ilk Covid-19 aşı adayı olmuştu. 
Balkanlar'daki liderlerden 29 Ekim mesajı. 29 Ekim Cumhuriyet Bayramı dolayısıyla Balkanlar'daki liderler ve siyasetçiler tebrik mesajları paylaştı.. Kosova Cumhurbaşkanı Haşim Thaçi, sosyal medya hesabından yaptığı paylaşıma Türkiye Cumhurbaşkanı Recep Tayyip Erdoğan ile bir fotoğrafını ilişkilendirerek, "Bu Cumhuriyet Bayramı'nı Kosova, sıkı dost ve müttefik olarak Türkiye ile kutlamaktan gurur duyuyor. Kosova halkı adına Cumhurbaşkanı Recep Tayyip Erdoğan, hükümet ve Türk halkının refahı için en iyi dileklerimizi sunuyorum." ifadelerini kullandı. Kosova Başbakanı Avdullah Hoti de sosyal medya hesabından yaptığı paylaşımda, "Türkiye Cumhuriyeti halkına en iyi dileklerimi içtenlikle iletmekten gurur ve mutluluk duyuyorum." dedi. Dışişleri ve Diaspora Bakanı Meliza Haradinaj-Stublla da bakanlık aracılığıyla paylaştığı tebrik mesajında, ülkesinin Türkiye ile ikili ve diplomatik iş birliğini derinleştirmeye olan kararlılığını ifade etti. Haradinaj-Stublla, Türkiye'ye, devlet inşası ve uluslararası alanda güçlendirilmesi yolunda ülkesine verdiği destekten dolayı teşekkür etti. Arnavutluk Meclis Başkanı Ruçi'den mevkidaşı Şentop'a mektup Arnavutluk Meclis Başkanı Gramoz Ruçi, 29 Ekim Cumhuriyet Bayramı dolayısıyla Türkiye Büyük Millet Meclisi (TBMM) Başkanı Mustafa Şentop'a tebrik mektubu gönderdi. Büyük devlet adamı Mustafa Kemal Atatürk tarafından yaklaşık bir asır önce Türkiye Cumhuriyeti'nin ilanını Türkiye'nin tarihi başarısı olarak nitelendiren Ruçi, "Türkiye Cumhuriyeti'nin ilk cumhurbaşkanı olarak Atatürk, bağımsız, laik, modern bir devletin temellerini attı ve Türkiye'de liberal ve demokratik eğilimlerin gelişmesi için zemin yarattı." değerlendirmesinde bulundu. Arnavut halkı ve Arnavutluk Meclisinin dost ve NATO müttefiki Türkiye'nin başarılarını sevinçle takip ettiğini vurgulayan Ruçi, gelişim, refah ve demokrasi yolunda ilerleme dilediğini ve bölgede ve ötesinde barış, istikrar ve güvenliğe artan katkıyı memnuniyetle karşıladıklarını aktardı. Cumhuriyet Bayramı'nın Türkiye, Arnavutluk, bölge, Avrupa ve dünya için yeni tip koronavirüs (Kovid-19) salgını ile mücadele gibi zor bir dönemde kutlandığını anımsatan Ruçi, herkesin bu zorlu savaşı kazanması ve normal hayata dönmesi temennisinde bulundu. KAYNAK: AA 
Avrupa ülkesinden kritik koronavirüs kararı!. İspanya, (DHA)- İspanya parlamentosu, koronavirüsle (Covid-19) mücadele kapsamında olağanüstü hali (OHAL) 6 ay daha uzatan kararı onayladı.. OHAL'in uzatılmasıyla ilgili mecliste yapılan oylamada 350 milletvekilinden 194'ü "evet", 99'u "çekimser" ve 53'ü "hayır" oyu kullandı. Ayrıca Başbakan Pedro Sanchez'in iki ayda bir genel kurulda Kovid-19 ile ilgili gelişmeler konusunda meclisi bilgilendirmesi için ek karar alındı. Oylama öncesinde konuşan Sağlık Bakanı Salvador İlla, "Zaman, önlemleri hafifletme zamanı değil. Önümüzde çok daha zor aylar var." dedi. "Olağanüstü hal gerekli çünkü çok endişe verici bir durumla karşı karşıyayız." diyen İlla, uzun ve geçmiş yıllardan farklı bir kışın kendilerini beklediğini ifade etti. Oylamada çekimser kalan ana muhalefetteki sağcı Halk Partisi (PP) ve "hayır" oyu kullanan aşırı sağcı Vox Partisi ise Kovid-19 salgınını yönetiminden dolayı hükümeti sert dille eleştirdi. İspanya'da yasalar gereği OHAL en fazla 15 gün geçerli olurken ülke demokrasi tarihinde ilk kez meclisin onayıyla 6 ay geçerli olacak şekilde OHAL ilan edildi. Salgından dolayı ilk olarak 14 Mart-21 Haziran arasında OHAL ilan eden İspanya, bu süreçte halka mecbur olmadıkça (işe gitmek, sağlık veya alışveriş) sokağa çıkma yasağı getirilmiş, okul, bar, restoran ve mağazalar kapatılmıştı. İkinci kez ilan edilen ve 25 Ekim'den itibaren geçerli olan OHAL'de ise ülke genelinde gece sokağa çıkma yasağı getirilerek, en fazla 6 kişiye kadar toplanma izni verildi. Hükümet, serbest dolaşım kısıtlamaları ile diğer ek önlemlerde yetkiyi şimdilik özerk yönetimlere bırakıyor. Sağlık Bakanlığının dün açıkladığı son verilerine göre Kovid-19'da ülkede toplam vaka sayısı 1 milyon 136 bin 503'e çıkarken, salgından 35 bin 466 kişi hayatını kaybetti. 
İletişim Başkanı Altun: Fransa'daki terör saldırısını kayıtsız, şartsız kınıyoruz. İletişim Başkanı Fahrettin Altun, "Fransa'nın Nice şehrinde yapılan terör saldırısını kayıtsız, şartsız kınıyoruz. Böylesi bilinçsiz bir şiddetin İslam ile de Müslümanlar ile de hiçbir ilgisi yoktur" dedi.. İletişim Başkanı Altun, Twitter'daki hesabından İngilizce yaptığı açıklamada, Cumhurbaşkanı Recep Tayyip Erdoğan'ın birçok kez ifade ettiği gibi İslam'ın terör ile anılamayacağını bildirdi. Altun, "Fransa’nın Nice şehrinde yapılan terör saldırısını kayıtsız şartsız kınıyoruz. Böylesi bilinçsiz bir şiddetin İslam’la da Müslümanlarla da hiçbir ilgisi yoktur. Fransız liderliğine, Müslümanlara karşı kışkırtıcı söylemlerden kaçınma, bunun yerine bu saldırının ve diğer şiddet eylemlerinin faillerini bulmaya odaklanma çağrısında bulunuyoruz. Fransa’daki duyarlı kesimlerin düşmanca bir ortamın oluşmasına engel olmak için köprüler inşa etmeye çalışmaları gerek" dedi. 'KESİN BİR ŞEKİLDE REDDEDİYORUZ' "Dinimizi ve değerlerimizi aşağılayan politikacılarla yüzleşmeye devam edeceğiz" diyen İletişim Başkanı Altun, şunları kaydetti: "Irkçılık ve yabancı düşmanlığına karşı güçlü muhalefetimizi ifade ettiğimiz için kimseye özür borçlu değiliz. Bizi her türlü şiddetle ilişkilendirme çabalarını kesin bir şekilde reddediyoruz. Cumhurbaşkanımız her zaman teröre ve aşırılığa karşı iş birliği çağrısında bulunmuştur. Dinimize ve kültürümüze yönelik yıkıcı söylem ve eylemleri ideolojik kaynağı ne olursa olsun reddederken bu çağrıyı bir kez daha yineliyoruz." KAYNAK: DHA 
Türk Dünyası Sağlık Bilim Kurulu Toplantısı İstanbul’da Düzenlenecek. Türk Konseyi Sağlık Bilim Kurulu Toplantısı 30 Ekim Cuma günü İstanbul’da gerçekleştirilecek.. Dördüncüsü düzenlenecek olan Türk Konseyi Bilim Kurulu Toplantısına DSÖ Avrupa Bölge Direktörü Dr. Hans Kluge ve Türk Konseyi Genel Sekreteri Bağdat Amrayev’in yanı sıra Azerbaycan, Kazakistan, Kırgızistan, Özbekistan ile Macaristan’dan Sağlık Bakanı, Bakan Yardımcısı, Büyükelçi gibi üst düzey temsilciler ve üye ülkelerin bilim kurulu üyeleri katılacak. TÜRK SAĞLIK DÜNYASI İSTANBUL'DA TOPLANACAK Sağlık Bakanlığı Pandemi Bilim Kurulu, Toplum Bilim Kurulu, Aşı Bilim Kurulu ve TÜBİTAK Aşı Projesi Üyelerinden oluşan 60’a yakın bilim insanı da toplantıda hazır bulunacak. Toplantının açılışını saat 10:00’da Sağlık Bakanı Dr. Fahrettin Koca yapacak. Programda üye ülkeler arasında Covid-19 ile mücadelede bilgi ve tecrübe paylaşımı yapılacak. Covid-19 epidemiyolojisi ve salgın yönetimi, Tanı ve tedavi yöntemleri, Kritik hasta yönetimi, Sağlık çalışanlarının sağlığı, Salgının psikolojik etkileri, Dijital sistemlerin kullanımı ve son olarak Dünyada ve Türkiye’de aşı çalışmaları; programın gündem maddelerini oluşturacak. TÜRK DÜNYASI SAĞLIK BİLİM KURULU Nisan 2020’de Cumhurbaşkanı Erdoğan'ın da katıldığı COVID-19 özel gündemi ile toplanan Türk Konseyi Liderler Zirvesi’nde ‘’Sağlık Bakanları Toplantısı’’ düzenlenmesi kararı alındı. Bunun üzerine 28 Nisan 2020 tarihinde, Sağlık Bakanı Dr. Fahrettin Koca ve Konsey üyesi ülkelerin Sağlık Bakanlarının katılımıyla ilk toplantı gerçekleşti. Toplantıda Koronavirüs pandemisi ile mücadele başta olmak üzere sağlık alanında yürütülen mevcut iş birliğinin artırılmasına yönelik birtakım kararlar alındı. Türk Konseyi Sağlık Bilim Kurulu Başkanlığına, üye ülkelerin oy birliği ile Sağlık Bakan Yardımcısı Prof. Dr. Emine Alp Meşe getirildi. Temmuz ve Ağustos aylarında gerçekleştirilen video konferanslarda ülkelerin pandemiyle mücadelede yürüttükleri bilgi ve deneyimler bilim insanları arasında paylaşıldı. 6 Ağustos 2020 tarihinde ‘’Türk Konseyi Tedarik Zinciri Toplantısı’’ gerçekleştirilerek, üye ülkelerin ilaç, tıbbi malzeme, solunum cihazı gibi ihtiyaçlarının ortak bir iş birliği ile temin edilmesine yönelik fikir alışverişinde bulunuldu. 24 – 28 Ağustos 2020 tarihleri arasında da İzmir Urla’da tarihi Karantina Adası’nda “Laboratuvardan Aşıya” temasıyla bir Aşı Çalıştayı gerçekleştirildi. 
Yemen'deki korkunç manzara kovid tehlikesini gözler önüne serdi. Yemen'deki koronavirüs salgınının merkezi olan Aden'in, uydu ile çekilen görüntülerinde mezarlık görüntüleri göze çarptı. Görüntülerde kovid nedeniyle yaşamını yitirenler için yapılan toplu mezarlar dikkat çekti.. Koronavirüs salgının en çok vurduğu yerlerden biri de Yemen. Ülke, yokluğun da baş göstermesi nedeniyle salgınla baş edemezken, mücadelede yetersiz kalınmanın en somut örneği toplu mezarlar oldu. TOPLU MEZARLAR GÖRÜNTÜLENDİ İngiltere’deki Londra Hijyen ve Tropik Tıp Okulu’dan araştırmacılar, Yemen’in Aden kentinde yeni açılan toplu mezarlıkları uydu görüntüleri kullanarak tespit etti. Araştırmacılar, kentte koronavirüs salgını nedeniyle Nisan ve Eylül ayları arasında toplam 2 bin 100 ölümün meydana geldiğini hesapladı. Uydu aracılığıyla Aden'deki toplu mezarlar görüntülenirken, mezarların sıra sıra ucu bucağının görünmemesi, ülkedeki salgını gözler önüne serdi. YEMEN YOKSULLU VE İKTİDARSIZLIK İLE BOĞUŞUYOR Bununla birlikte, insani yardım ve küresel sağlık uzmanları, yeni tip Kovid-19 salgınının Yemen üzerindeki etkisinin şiddetli olmasını beklemişlerdi. Ülkede beş yıldır süren çatışmalar nedeniyle pandeminen önce de gıda yetersizliği, sağlık sistemlerinde aksama hali hazırda mevcuttu. Ayrıca, insani yardımlar da süregelen siyasi istikrarsızlık nedeniyle ülkeye ulaşmada sorun yaşıyor. 
Rusya'da rekor vaka artışı. Rusya'da son 24 saatte 18 bin 665 yeni koronavirüs vakası tespit edildi. Ülkede toplam vaka sayısı 1 milyon 636 bin 781'e ulaştı.. Rus sağlık yetkilileri, ülkede 245 kişinin daha koronavirüs nedeniyle hayatını kaybettiğini, toplam ölü sayısının 28 bin 235'e çıktığını aktardı. Bugün kaydedilen vakalardan 5 bin 261'inin başkent Moskova'dan olduğu bildirildi. Etiketler: Koronavirüs Rusya Son Güncelleme: 1 Kasım 2020 Pazar 11:43
Dünyada can kaybı 1 milyon 200 bini aştı. Dünya genelinde koronavirüs nedeniyle hayatını kaybedenlerin sayısı 1 milyon 200 bini geçti.. COVID-19 verilerinin derlendiği "Worldometer" internet sitesine göre, dünya genelinde virüs nedeniyle yaşamını yitirenlerin sayısı 1 milyon 200 bin 405'e, vaka sayısı 46 milyon 394 bin 211'e yükseldi. COVID-19 kaynaklı bugüne kadar en fazla can kaybı 236 bin 72 ölümle ABD'de kaydedildi. Bu ülkeyi 159 bin 902 ile Brezilya, 122 bin 149 ile Hindistan, 91 bin 753 ile Meksika, 46 bin 555 ile İngiltere, 38 bin 618 ile İtalya, 36 bin 788 ile Fransa, 35 bin 878 ile İspanya, 34 bin 864 ile İran ve 34 bin 476 ile Peru izledi. Çin'in Vuhan kentinde Aralık 2019'da ortaya çıkan COVID-19, 200'den fazla ülke ve bölgeye yayıldı. Virüs bulaşan 33 milyon 487 bin 910 kişi iyileşti. Etiketler: Koronavirüs Son Güncelleme: 1 Kasım 2020 Pazar 09:24
Japonya 9 ülkeden yolcu giriş yasağını kaldırdı. Japonya yeni tip koronavirüs (Covid-19) salgını sebebiyle Çin, Güney Kore dahil 9 ülke için uyguladığı yolcu giriş yasağını, turist vizesi taşıyanlar haricinde kaldırdı.. Dışişleri Bakanlığı, Başbakan Suga Yoşihide’nin yönetiminde toplanan hükümete bağlı Covid-19 görev gücü toplantısında alınan kararı duyurdu. Buna göre, kasım itibarıyla Çin, Güney Kore, Avustralya, Brunei, Yeni Zelanda, Singapur, Tayland, Tayvan ve Vietnam’a yönelik seyahat uyarı seviyesi 3’ten 2’ye çekildi. Böylelikle Japonya Covid-19 salgını sebebiyle bu ülkelerden gelen yabancılara uyguladığı yolcu giriş yasağını, turist vizesi taşıyanlar haricinde kaldırdı. Suga kararın, düşük ölçekli de olsa iş aktivitelerinin işlevselliğinin artırılarak hem salgın tedbiri hem de ekonomik akışın hızlandırılması kapsamında alındığını açıkladı. Japon vatandaşı ve ülkede oturma izni bulunan yabancıların ülkeye dönüşlerinde ise uygulanan 14 günlük karantinanın hafifletilmesi bekleniyor. Japonya, diğer ülkelere yönelik vize muafiyet agremanlarını askıya aldığını ve yeni vize sınırlamalarını ise sürdüreceğini duyurdu. Öte yandan, giriş yasağı uygulanan ülkeler listesine Myanmar ve Ürdün eklendi. Son Güncelleme: 1 Kasım 2020 Pazar 08:23
Avustralya’da 5 ay sonra ilk kez vaka görülmedi. Yeni tip koronavirüsten (Covid-19) 907 kişinin hayatını kaybettiği Avustralya’da, haziran ayından bu yana ilk kez yeni vaka kaydedilmedi.. Avustralya Federal Sağlık Bakanı Greg Hunt, eyalet ve bölgelerden gelen son 24 saatteki test sonuçlarına göre 9 Haziran’dan bu yana ülke genelinde ilk kez Covid-19 vakasına rastlanmadığını duyurdu. Virüse karşı ülke genelinde verilen mücadeleden övgüyle bahseden Bakan Hunt, Twitter hesabından yaptığı açıklamada, ‘‘Bugün Avustralya çapında toplumsal bulaşma vakası sıfır olarak kaydedildi. Harika sağlık servisimize, halk sağlığı çalışanlarımıza ve her şeyden önce Avustralya halkına teşekkür ederiz.’’ ifadelerini kullandı. Covid-19’un yayılmaya başlamasının ardından mart sonunda vatandaşları ve daimi oturma izni olanların dışındakilere ülke sınırlarını kapatarak sıkı kısıtlamalar uygulayan Avustralya’da, virüsten toplam 907 kişi hayatını kaybetti. İlk Covid-19 vakasının 25 Ocak’ta kaydedildiği ülkede, virüs nedeniyle hastalanan 27 bin 596 kişiden 25 bin 98’i sağlığına kavuştu. 17’si hastanelerde tedavi gören toplam 198 aktif vaka bulunuyor. Öte yandan Covid-19 nedeniyle hayatını kaybeden 907 Avustralyalıdan 819’u virüsün merkezi haline gelen Victoria eyaletinde, 53’ü Yeni Güney Galler’de, 13’ü Tazmanya'da, 9’u Batı Avustralya'da, 6’sı Queensland'de, 4’ü Güney Avustralya'da, 3’ü ise Avustralya Başkent Bölgesi'nde bulunuyordu. Yeni Zelanda’ya yurt dışından dönen 2 kişiye Covid-19 teşhisi konuldu Yeni Zelanda Sağlık Bakanlığından yapılan açıklamaya göre, yeni vaka kaydedilmeyen ülkeye, yurt dışından dönen 2 kişiye Covid-19 tanısı konuldu. Yeni vakalarla birlikte ülkedeki aktif vaka sayısının 77’ye çıktığını açıklayan Bakanlık, hastanelerde tedavi gören Covid-19’lu hasta bulunmadığını kaydetti. Yeni Zelanda’da, virüse yakalandığı belirlenen 1959 kişiden, 1857’si sağlığına kavuşmuş, 25 kişi hayatını kaybetmişti. Etiketler: Koronavirüs Son Güncelleme: 1 Kasım 2020 Pazar 08:17
Suudi Arabistan'da umre ziyaretlerine kısmen izin verildi. Suudi Arabistan, yurt dışından umreye gelinmesine kısmen izin verildiğini duyurdu.. Alekhbariya televizyon kanalının haberine göre, yeni tip koronavirüs (Covid-19) tedbirleri nedeniyle verilen aranın ardından umre ibadeti için yurt içi ve yurt dışından cumartesi gece yarısından itibaren ziyaretçilerin yeniden gelmesine izin verilecek. Alınan karar gereği, Covid-19 nedeniyle alınan tedbirlerin ardından normalleşme adımlarından üçüncüsüne göre, pazar günü yurtdışından ilk umre ziyaretçileri Haremi Şerif'e kabul edilecek. Açıklamada, Covid-19 salgınıyla mücadelede alınması gereken önlemlerin yerine getirilmesi talebi vurgulandı. İkinci aşaması 18 Ekim'de başlayan umre ve Haremi Şerif'te namazların edasına izin verilmesinin ardından bugünden (1 Kasım) itibaren kısmi olarak günlük 20 bin umre ziyaretçisinin Kabe'ye girişine izin verilecek. Öte yandan Suudi Arabistan Hac Bakanlığının 22 Eylül'de yaptığı açıklamada, ilki 4 Ekim'de olmak üzere, umre ziyaretlerine tedrici olarak 4 aşamada izin verileceği bildirilmişti. Dördüncü aşama olarak isimlendirilen; salgında tamamen güvende olduğuna dair karar verildiği son aşamada ise 100 bin kişinin ziyaretine izin verilecek. Suudi Arabistan makamları, mart ayında Covid-19 nedeniyle umre ziyaretini askıya almış, hac ibadeti için de ülke içinden sınırlı sayıda kişinin katılımına izin vermişti. Etiketler: Suudi Arabistan Son Güncelleme: 1 Kasım 2020 Pazar 05:00
İspanya'da tedbirlere karşı protestolarda sokaklar savaş alanına döndü. İspanya'da yeni tip koronavirüs (Covid-19) salgınına karşı alınan önlemleri protesto etmek için başlayan gösterilerde sokaklar savaş alanına döndü.. Hafta başında Barselona'da başlayan ve kısa zamanda diğer büyük kentlere sıçrayan Covid-19 önlemlerini protesto eylemleri, cumartesi gecesi Madrid, Vitoria, Bilbao ve Logrono'da devam etti. Aşırı sağcılar ile Covid-19 salgınını reddeden grupların sosyal medya üzerinden yaptıkları, "Halk artık yoruldu, sokağa çıkıyoruz." şeklindeki çağrılarıyla toplanan gruplar, kent merkezlerinde izinsiz gösteri yaptı. Protestolarda göstericiler, kent merkezlerindeki dükkanlara ve kamu mallarına zarar verip, çöp bidonlarını ateşe verirken polise taş ve sopalarla saldırdı. Başkent Madrid'de polis, kent merkezindeki Granvia Caddesi'ni trafiğe kapatmaya çalışan göstericilere müdahale etti. Sokak savaşına dönen olaylarda yaralananların olduğu ve polisin bazı göstericileri gözaltına aldığı bildirildi. İspanya Başbakanı Pedro Sanchez, Twitter hesabından yayımladığı mesajda, "Azınlık grupların şiddet içeren ve mantıksız davranışlarına tolerans gösterilemez. Tüm ülkeleri harap eden salgını ancak sorumluluk, birlik ve fedakarlık sayesinde yenebiliriz." ifadelerini kullandı. Barselona, Burgos, Valensiya ve Santander'de cuma gecesi yapılan eylemlerde 29 kişi gözaltına alınmış, aralarında polislerin de olduğu çok sayıda kişi yaralanmıştı. İspanya'da sol koalisyon hükümetinin 25 Ekim'de aldığı olağanüstü hal (OHAL) kararı, meclis oylamasıyla 9 Mayıs'a kadar uzatılmıştı. OHAL kapsamında ülkede gece sokağa çıkma yasağı getirilirken 6'dan fazla kişinin bir araya gelmesine izin verilmiyor. Ayrıca yerel yönetimlerin kararıyla mevcut durumda ülkenin yüzde 85'inde serbest dolaşıma kısıtlama getirilirken bazı bölgelerde özellikle yiyecek-içecek ve eğlence sektörlerini kapsayan kısıtlayıcı kararlar uygulanıyor. Etiketler: İspanya Koronavirüs Son Güncelleme: 1 Kasım 2020 Pazar 05:07
Fransa'da son 24 saatte 35 bin 641 yeni vaka. Fransa'da yeni tip koronavirüs (COVID-19) salgınında son 24 saatte 35 bin 641 vaka kaydedildi.. Halk Sağlığı Kurumundan yapılan açıklamaya göre, ülkede 224 kişinin daha yaşamını yitirmesiyle virüs kaynaklı can kaybı 36 bin 788'e ulaştı. Ülkede virüs bulaşan kişilerin sayısı son 24 saatte 35 bin 641 artışla 1 milyon 364 bin 625'e yükseldi. Son 7 günde tedavi altına alınan 16 bin 865 kişiden 2 bin 507'sinin yoğun bakımdaki tedavisi sürüyor. Ülkede COVID-19 testlerinin pozitif çıkma oranı yüzde 20,2'ye yükseldi. COVID-19 vakalarındaki hızlı artış nedeniyle Fransa genelinde sokağa çıkma kısıtlaması uygulanıyor. Etiketler: Fransa Koronavirüs Son Güncelleme: 1 Kasım 2020 Pazar 00:55
Depremin ardından dünyadan Türkiye'ye destek mesajı yağdı. İzmir'de meydana gelen depremin ardından uluslararası örgütler, dünya liderleri ve dışişleri bakanlarından Türkiye'ye destek ve dayanışma mesajı yağdı.. İzmir'in Seferihisar ilçesi açıklarında meydana gelen 6,6 büyüklüğündeki depremin ardından dünyadaki pek çok ülkeden Türkiye'ye destek mesajı geldi. Azerbaycan Cumhurbaşkanı İlham Aliyev, Cumhurbaşkanı Recep Tayyip Erdoğan'ı telefonla arayarak yardıma hazır olduklarını belirtirken Rusya Devlet Başkanı Vladimir Putin de telgraf göndererek "taziye" ve "geçmiş olsun" mesajını iletti. Kuzey Kıbrıs Türk Cumhuriyeti (KKTC) Cumhurbaşkanı Ersin Tatar, "Ana vatan Türkiye'nin, tüm imkanları ile depremin neden olacağı yaraları en kısa sürede saracağına olan inancımız tamdır. Depremde hayatını kaybeden kardeşlerimize başsağlığı, etkilenen kardeşlerimize de en kalbi duygularımla geçmiş olsun dileklerini iletiyorum" ifadesini kullandı. Özbekistan Cumhurbaşkanı Şevket Mirziyoyev, hayatını kaybedenlerin ailelerine başsağlığı, yaralılara acil şifalar diledi. Ukrayna Devlet Başkanı Vladimir Zelenskiy, geçmiş olsun dileklerini iletti. Yunanistan Başbakanı Kiriakos Miçotakis ise "Farklılıklarımız ne olursa olsun, bunlar halklarımızın birlik olma zamanları" mesajını verdi. Bulgaristan Başbakanı Boyko Borissov, geçmiş olsun dileklerini ve dayanışma mesajını aktardı. Katar Emiri Temim bin Hamed Al Sani ve Libya Başbakanı Fayiz es-Serrac da Cumhurbaşkanı Erdoğan'ı arayarak taziyelerini sundu. Pakistan Dışişleri Bakanlığından yapılan açıklamada, Pakistan halkının Türk kardeşleriyle güçlü dayanışma içerisinde bulunduğu ve dualarının Türkiye ile birlikte olduğu kaydedildi. NATO, AB, BM ve DSÖ yardıma hazır olduğunu duyurdu Avrupa Birliği (AB) Konseyi Başkanı Charles Michel ve AB Komisyonu Başkanı Ursula von der Leyen, Ege Denizi'ndeki deprem sonrası gelişmeleri izlediklerini, yardıma hazır olduklarını bildirirken, NATO Genel Sekreteri Jens Stoltenberg de müttefik ülkelere yardım sağlamaya hazır olduklarını aktardı. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus de durumu yakından takip ettiklerini belirterek, "İhtiyaç sahiplerine acil tıbbi bakımın sağlandığından emin olmak için iki ülke ile birlikte çalışacağız" ifadesini kullandı. Birleşmiş Milletler (BM) ise yetkililerle irtibatta olunduğunu bildirerek "Yardıma hazırız" mesajı verdi. İran Kızılayı Kurtarma Teşkilatı Başkanı Mehdi Velipur da "İzmir'de meydana gelen deprem sonrasında Batı Azerbaycan, Doğu Azerbaycan, Kürdistan, Erdebil ve Tahran eyaletlerindeki Kızılay ekiplerine hazır olma talimatı verdik" dedi. İsrail Savunma Bakanlığı, İsrail ordusuna bir arama kurtarma ekibini Türkiye'ye göndermek için hazırlıklara başlanılması talimatı verdiğini duyurdu. ABD Ulusal Güvenlik Danışmanı Robert O'Brien, "Bugünkü depremin ardından dualarımız Türkiye ve Yunanistan halkıyla. Her iki ülkenin farklılıklarını bir kenara bırakarak ihtiyaç zamanında birbirine yardım ettiğini görmek çok güzel. ABD de gereken yardımı yapmaya hazırdır" mesajı verdi. Şili Dışişleri Bakanı Andres Allamand arama kurtarma çalışmalarına destek vermeye hazır olduklarının altını çizerken Meksika Dışişleri Bakanı Marcelo Ebrar da Türkiye'yle tam dayanışma içinde olduklarını ve her türlü yardıma hazır olduklarını bildirdi. Avusturya Cumhurbaşkanı Alexander Van der Bellen ise "Dualarım, Türkiye ve Yunanistan’da hayatını kaybedenlerin yakınları ve yaralılarla" ifadesini kullandı. Hollanda Başbakanı Mark Rutte, "Kalbimiz Türk ve Yunan halkı ile beraber, yardım edebileceğimiz bir şey varsa hemen hazırız" dedi. Kosova Cumhurbaşkanı Haşim Taci ise Kosova'nın bu zor zamanda Türk halkı ve devletinin yanında olduğunu vurguladı. Arnavutluk Cumhurbaşkanı Ilir Meta, "Sevdiklerini kaybedenlerin ve bu zor günü yaşayanların yanındayız. Arnavutluk tüm olanaklarıyla dost ülkelerinin yanındadır." ifadesini kullanırken Bosna Hersek Devlet Başkanlığı Konseyi Başkanı Sefik Dzaferovic, "Cesur kurtarma ekiplerini özverili çalışmalarından ötürü tebrik ediyoruz. Dualarımız Türk kardeşlerimizle." dedi. Hırvatistan Başbakanı Andrej Plenkovic ise gerekli yardımı yapmaya hazır olduklarını duyurdu. Fransa Dışişleri Bakanı Jean-Yves Le Drian "Yunanistan ve Türk halkı ile tam dayanışma içindeyiz. Yanlarındayız ve onlara yardımlarımızı seferber etmeye hazırız" mesajını paylaştı. Alman Dışişleri Bakanı Heiko Maas, deprem nedenliyle duyduğu üzüntüyü dile getirerek şunları kaydetti: "Düşüncelerimiz mağdurlar ve aileleri ile birlikte. Hayatta kalanları arama kurtarma çalışmalarının başarılı olmasını umuyoruz. AB ve NATO yardım sağlamaya hazır." İngiltere Dışişleri Bakanı Dominic Raab, desteğe hazır olduklarını bildirdi. İtalya ve İspanya dışişleri bakanlıkları dayanışma mesajı yayınlarken Malta Dışişleri Bakanı Evarist Bartolo da "Kalbimiz ve düşüncelerimiz Türkiye ve Yunanistan halklarıyla beraber. Sevdiklerini kaybedenlere en derin başsağlığı dileklerimizi iletiyoruz" paylaşımında bulundu. İsveç Dışişleri Bakanı Ann Linde, depreme ilişkin kaygı verici haberler geldiğini dile getirerek olaydan etkilenen Türk ve Yunan vatandaşlarına geçmiş olsun dileklerinde bulundu. Estonya Dışişleri Bakanı Urman Reinsalu hayatını kaybedenlerin yakınlarına başsağlığı, yaralılara acil şifalar dileğini iletti. Gürcistan Dışişleri Bakanı Davit Zalkalian, Türk halkının yanında olduklarını bildirdi. Bulgaristan Dışişleri Bakanı Ekaterina Zaharieva, Hollanda Dışişleri Bakanı Stef Blok, Hırvatistan Dışişleri ve Avrupa İşleri Bakanı Gordon Grlic Radman, Kosova Dışişleri ve Diaspora Bakanı Meliza Haradinaj-Stublle, Özbekistan Dışişleri Bakanı Abdulaziz Kamilov, İran Dışişleri Bakanı Muhammed Cevad Zarif, Finlandiya Dışişleri Bakanı Pekka Haavisto, Gürcistan Dışişleri Bakanı Davit Zalkaliani, Kanada Dışişleri Bakanı François-Philippe Champagne, İspanya Dışişleri, Avrupa Birliği ve İşbirliği Bakanı Arancha Gonzalez Laya, Katar Dışişleri Bakanı Muhammed bin Abdurrahman, Sierra Leone Dışişleri ve Uluslararası İş Birliği Bakanı Nabeela Tunis, Dışişleri Bakanı Mevlüt Çavuşoğlu'nu arayarak yardıma hazır olduklarını bildirdi. ABD, Almanya, Fransa, İtalya, Rusya, İsrail, Pakistan, İngiltere, Avustralya, Danimarka ve Macaristan gibi Türkiye'de görev yapan birçok diplomatik misyon da dayanışma mesajı yayımladı. Etiketler: Deprem Son Güncelleme: 31 Ekim 2020 Cumartesi 23:27
Dünyada COVID-19 vakası sayısı 46 milyonu geçti. Dünyada yeni tip koronavirüs (COVID-19) vaka sayısı 46 milyonu geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, Çin'in Hubey eyaletine bağlı Vuhan kentinde ortaya çıkan ve dünya geneline yayılan COVID-19 salgınında tespit edilen toplam vaka sayısı 46 milyon 951 oldu. ABD, 9 milyon 318 bin 653 vaka sayısıyla birinci sırada yer alırken, bu ülkeyi 8 milyon 137 bin 119 vaka ile Hindistan, 5 milyon 519 bin 528 vaka ile Brezilya, 1 milyon 618 bin 116 vaka ile Rusya, 1 milyon 331 bin 984 vaka ile Fransa, 1 milyon 264 bin 517 vaka ile İspanya, 1 milyon 157 bin 179 vaka ile Arjantin, 1 milyon 63 bin 151 vaka ile Kolombiya, 989 bin 745 vaka ile İngiltere ve 918 bin 811 vaka ile Meksika, 900 bin 180 vaka ile Peru izliyor. COVID-19 nedeniyle dünya genelinde 1 milyon 195 bin 88 kişi yaşamını yitirdi, 33 milyon 295 bin 767 kişi virüsü yenerek sağlığına kavuştu. Etiketler: Koronavirüs Son Güncelleme: 31 Ekim 2020 Cumartesi 22:57
İngiltere'de koronavirüsle mücadelede karantina kararı. İngiltere'de yeni tip koronavirüs (COVID-19) salgını nedeniyle ikinci kez ülke çapında karantina ilan edildi.. İngiltere Başbakanı Boris Johnson, düzenlediği basın toplantısında, kısıtlamaların ekonominin yanı sıra akıl sağlığı üzerinde de etkisi olduğunu bildiğini belirtti. Ancak virüsün öngörülerden daha hızlı bir şekilde yayıldığını söyleyen Johnson, önlem almazlarsa durumun çok daha kötü olacağı uyarısında bulundu. Bazı bölgelerdeki hastanelerin haftalar içinde kapasitelerini doldurma tehlikesi bulunduğunu ifade eden Johnson, "Can kaybı yüksek olacak ve sağlık uzmanları kimin ölüp kimin yaşayacağına karar vermek zorunda kalacak" dedi. Karantina kararı alındı "Şimdi harekete geçme zamanı, çünkü başka alternatif yok" ifadesini kullanan Johnson, 5 Kasım Perşembe gününden itibaren 4 haftalık bir karantina kararı aldıklarını duyurdu. Bu yıl Noel'in çok farklı olacağını söyleyen Johnson, ancak şimdi alınacak sıkı önlemlerle insanların Noel'de birbirlerini görebileceklerine inandığını belirtti. Başbakan Johnson, karantina konusunda "yalnız" olmadıklarını da ifade ederek, diğer Avrupa ülkelerini örnek gösterdi. Önlemler "Evde kalın. Ulusal Sağlık Hizmetlerini koruyun. Hayat kurtarın" çağrısı yapan Johnson'ın açıklamasına göre, karantina 2 Aralık'a kadar devam edecek. Karantina kapsamında temel ürünlerin satıldığı marketler ve eczaneler hariç tüm perakende mağazaları kapatılacak. Bar ve restoranlar sadece paket servisi sunacak. Mart ayındaki ilk karantinanın aksine okullar ve üniversiteler ise açık kalmaya devam edecek. İnsanlar evlerinden yalnızca eğitim, iş, yiyecek alışverişi ve egzersiz gibi belirli sebepler kapsamında çıkmalarına izin verilecek. Farklı hane halkı üyeleri bir araya gelemeyecek. Günlük 4 bin ölüm tehlikesi Öte yandan karantina kararı öncesi İngiliz basınına sızan hükümetin raporlarına göre, İngiltere'nin daha fazla kısıtlamaya gitmemesi durumunda ilk dalgaya oranla çok daha yüksek bir ölüm sayısına ulaşılacağı öngörülüyordu. Hiçbir önlemin alınmaması durumuna ölümlerin günlük 4 bini geçebileceği, çok sıkı olamayan önlemlerde ise günlük sayının 2 bini bulacağı değerlendiriliyordu. Toplam vaka bir milyonu geçti Bu arada Sağlık Bakanlığının açıklamasına göre, son 24 saatte 21 bin 915 yeni vaka tespit edilmesiyle toplam vaka sayısı 1 milyon 11 bin 660'a çıktı. Can kaybı ise, 326 artarak 46 bin 555'e ulaştı. Bölgesel karantina uygulaması yeterli olmadı Daha önce bölgesel karantina politikası izleyen İngiltere, salgının oranına bağlı olarak "orta", "yüksek" ve "çok yüksek" olmak 3 aşamalı bir plan uyguluyordu. İlk aşama, kapalı veya açık alanlarda buluşmaların 6 kişiyle sınırlandırılmasını, barlar ve restoranların yerel saatle 22.00'de kapanmasını içeriyordu. İkinci aşamada farklı hane üyelerinin kapalı mekanlarda görüşmeleri yasaklanırken, üçüncü aşama ise bu önlemlerin yanı sıra barlar ve restoranların kapatılmasını öngörüyordu. "İkinci karantina felaket olur" demişti Salgında Avrupa'da en çok ölümün görüldüğü ülkede son haftalarda günlük 20 binden fazla vaka görülürken, can kayıpları da 300'ü geçmeye başlamıştı. Başbakan Johnson, 16 Eylül'de yaptığı açıklamada ikinci karantinanın "felaket" olacağını söylemişti. İngiltere'de mart ayında da karantinaya gidilmiş ve önlemler aşama aşama büyük ölçüde temmuz ayında kaldırılmıştı. Etiketler: Koronavirüs Son Güncelleme: 31 Ekim 2020 Cumartesi 23:28
Avusturya’da gece sokağa çıkma sınırlaması. Avusturya’da son haftalarda yeni tip koronavirüs (COVID-19) vakalarındaki günlük artışın 5 binin üzerine çıkması nedeniyle gece belirli saatlerde sokağa çıkma sınırlaması uygulanacak.. Avusturya Başbakanı Sebastian Kurz, beraberindeki bakanlarla başkent Viyana'da düzenlediği basın toplantısında COVID-19’la mücadele kapsamında alınan yeni kararları açıkladı. Başbakan Kurz, ikinci dalganın Avrupa’da yoğun bir şekilde yaşandığını, bu nedenle birçok ülkenin yeniden karantina uygulamak durumunda kaldığını belirterek, Avusturya’da da son haftalarda günlük vaka sayısının çok hızlı bir yükselişte olduğuna dikkati çekti. Virüs bulaşan kişilerin büyük bir çoğunluğunda semptom görülmediğini ya da hastalığı hafif bir şekilde atlattığını belirten Kurz ancak buna rağmen hastanede tedavi gören ya da yoğun bakım hastalarında belirgin bir artışın yaşandığını kaydetti ve sağlık sisteminin çökme noktasına gelmeden müdahale etmek durumunda olduklarını söyledi. Bir ay sürecek yeni tedbirler Kurz, salı gününden geçerli olmak üzere ikinci bir karantina sürecine girileceğini, bu ayın sonuna kadar alınan kararların uygulanacağını duyurdu. Yeni önlemler kapsamında kültür ve spor faaliyetlerinin tamamen yasaklanacağını dile getiren Kurz, yeme-içme sektöründeki işletmelerin paket servisi dışında hizmet vermeyeceğini, otellerin ise yalnız iş ziyareti için ülkeye gelen müşterileri ağırlayabileceğini belirtti. Okullarda kısmi uzaktan eğitim Kurz, liselerin son sınıfları ve üniversitelerde uzaktan eğitime geçileceği ancak anaokulu ve ilkokullarda yüz yüze eğitimin süreceği bilgisini paylaştı. Ülkede dışarı çıkma kısıtlamasının ilk uygulandığı geçen mart ayına göre bu ikinci sürecin farklı olacağını belirten Kurz, her türlü toptan ve perakende ticari faaliyete izin verileceğini, kuaför, güzellik merkezi gibi hizmet sektörüne ait işletmelerin de açık kalacağını kaydetti. Dışarı çıkma sınırlaması Kurz, virüsün özellikle özel toplantılar, aile buluşmaları gibi yakın çevreyle kurulan ilişkiler sebebiyle yayıldığını, bu nedenle sosyal teması sınırlamak için belirli durumlar dışında saat 20:00’den 06:00’ya kadar dışarı çıkma sınırlaması uygulanacağını bildirdi. Dışarı çıkma sınırlamasının ilk etapta 10 gün süreceğini kaydeden Kurz, ihtiyaç durumunda bunun uzatılabileceğini sözlerine ekledi. Avusturya Sağlık Bakanlığının son verilerine göre, toplamda virüs bulaşan kişi sayısı 104 bin 925'e, virüs nedeniyle hayatını kaybedenlerin sayısı ise 1109'a çıktı. Etiketler: Koronavirüs Son Güncelleme: 31 Ekim 2020 Cumartesi 21:27
Yunanistan'da COVID-19 önlemleri sıkılaştırılıyor. Yunanistan'da başkent Atina ve Selanik'in de aralarında olduğu çok sayıda kentte, yeni tip koronavirüs vakalarındaki hızlı artış nedeniyle salı gününden itibaren bir ay süreyle gece saatlerinde sokağa çıkma yasağı uygulanacak.. Başbakan Kiryakos Miçotakis, televizyonlardan canlı yayımlanan konuşmasında, ülkede salgına karşı 3 Kasım'dan itibaren bir ay boyunca geçerli olacak eylem planı kapsamındaki yeni tedbirleri açıkladı. Ülkedeki vaka yoğunluğuna göre iki kategorili risk ayrıştırmasına gidildiğini söyleyen Miçotakis, bu kapsamda birinci bölgeye dahil olan kentlerde kamuya açık tüm mekanlarda maske takma zorunluluğu uygulanacağını kaydetti. Miçotakis, birinci bölgedeki üniversitelerin tamamının uzaktan eğitim vereceğini ve yüzde 50 kapasiteyle evden çalışma modeli uygulanacağını ifade etti. Birinci bölgedeki önlemlere ek olarak, başkent Atina ve Selanik gibi büyük kentlerin dahil olduğu yüksek riskli ikinci bölgedeki tüm restoran ve kafelerin, sadece paket servisi yapabileceğini belirten Miçotakis, sinema, tiyatro ve konser gibi tüm toplu etkinliklerin iptal edileceğini aktardı. Geceleri sokağa çıkmak bir ay boyunca yasak olacak Mçiotakis, ikinci bölge için ayrıca 00.00-05.00 saatleri arasında sokağa çıkma yasağının salı gününden itibaren bir ay boyunca yürürlükte olacağını duyurdu. Halihazırda 00.30-05.00 saatlerinde sokağa çıkma yasağının uygulandığı Yunanistan'da, restoran, bar ve kafeler de gece saatlerinde kapalı kalıyor. Ülkede 27 Ekim'de günlük vaka sayısı ilk defa 1000 sınırını aşarak 1259 olmuştu. Dün 1690 vaka ile salgının başından bu yana en yüksek rakama ulaşılan Yunanistan'da, Atina ve Selanik kentlerindeki hastanelerin yoğun bakım doluluk oranının yüzde 60'ın üzerine çıktığı açıklanmıştı. Toplam vaka sayısının 37 bin 196'ya yükseldiği ülkede, şu ana kadar 620 kişi COVID-19 nedeniyle yaşamını yitirdi. Etiketler: Yunanistan Son Güncelleme: 31 Ekim 2020 Cumartesi 14:50
SETA'dan '2020 ABD Başkanlık Seçimi' raporu. SETA, 3 Kasım'da yapılacak olan Amerika Birleşik Devletleri 59. başkanlık seçiminin tüm boyutlarıyla ele alındığı "2020 ABD Başkanlık Seçimi" başlıklı raporunu yayımlandı.. Siyaset, Ekonomi ve Toplum Araştırmaları Vakfı (SETA), 3 Kasım'da yapılacak olan Amerika Birleşik Devletleri (ABD) 59. başkanlık seçiminin tüm boyutlarıyla ele alındığı "2020 ABD Başkanlık Seçimi" başlıklı raporunu yayımlandı. SETA'dan yapılan açıklamaya göre Kılıç Buğra Kanat ve Elif Gültekin tarafından kaleme alınan raporda, seçimlere doğru ABD iç politika gündemi, ABD başkanlık seçim sistemi, başkan olmak için gereken temel nitelikler, partilerin aday belirleme süreçleri, ön seçimler, seçimin temel kuralları, parti kongreleri ve seçim öncesi anketler hakkında bilgilere yer verildi. Kritik bir seçim Yapılacak seçimin hem Washington yönetiminin uluslararası sistemdeki rolü hem de ABD iç politikası açılarından en önemli ve kafa karıştırıcı seçimlerden birisi olacağına dikkat çekilen raporda, Kovid-19 salgınının tam ortasında gerçekleşmesi ve pandeminin yarattığı ekonomik darboğaz sebebiyle 2020 başkanlık seçiminin ABD tarihi için de kritik bir seçim olacağı belirtildi. Cumhuriyetçi Parti başkan adayı Donald Trump ve Demokrat Parti adayı Joe Biden'ın yerel ve küresel ölçekte gündem teşkil eden önemli konularda birbirlerinden oldukça farklı noktada oldukları vurgulanan raporda, şunlar ifade edildi: "ABD'de yaşanan toplumsal gerilim ve siyasi kutuplaşma iki adayın da söylemine yansımış durumda. Bu gerilimin 3 Kasım'da yapılacak seçimlerden sonra ortadan kalkmasına kimse ihtimal vermiyor. Trump'ın seçimi kaybetmesi durumunda dahi "Trumpism" olarak adlandırabileceğimiz sağ popülizm ABD'de var olmaya devam edecek. Aynı şekilde Biden'ın kaybetmesi durumunda protestolar, hashtag aktivizmi ve Z kuşağı hareketliliği kendini göstermeye devam edecek. İki aday şu an ABD'de mevcut tüm fay hatlarının hareketlendiği bir dönemde oldukça çekişmeli bir yarışın içinde hedefledikleri ve hayal ettikleri ABD için seçmenlerin oyuna talip olmuş durumdalar." Raporda, Başkan Trump için kongrede süren azil sürecinin beraat ile sonuçlanmasının kendisi açısından en büyük seçim malzemelerinden biri haline geldiği ve Ocak 2020'de ABD'de işsizlik oranının son 50 yılın en düşük düzeyi olan yüzde 3,5 seviyesine gerilediği vurgulanırken, Demokrat adaylar arasında uzun süren ön seçim yarışının başkan aday adaylarını epey hırpaladığı ve bu durumun Demokratlar arasında 2020 seçimi için karamsar bir senaryonun ortaya çıkmasına neden olduğu ifade edildi. Ocak ayında Trump'ın lehine işleyen bu sürecin koronavirüs krizinin ortaya çıkmasıyla bir anda belirsizliğe sebep olmaya başladığı, Başkan Trump'ın ilk andan itibaren bu salgınla ilgili sorular karşısında ilgisiz ve endişesiz bir görüntü sergilediği belirtilen raporda, pandemi krizinin Demokratları, Trump yönetimine karşı en önemli birleştirici öge haline getirdiği kaydedildi. Seçimde son düzlük olarak kabul edilen ekim ayına girildiğinde anketlerin Biden'ı, Trump karşısında önde gösterdiğine işaret edilen raporda, şöyle devam edildi: "Ancak bu durum yarışın henüz sona erdiği anlamına gelmiyor. Birincisi Ekim 2016'da Clinton ve Trump arasında da ulusal anketlerde en az beş puan Clinton lehine bir fark bulunuyordu. Fakat yarışı Trump kazandı. Dahası ABD'de Demokratlar lehine olan demografik dönüşüm, ABD'deki seçim sistemi sebebiyle tam olarak başkanlık yarışında Demokrat adayın ipi göğüslemesi için yeterli olmuyor. 1992'de yapılan başkanlık yarışından bu yana 2004 seçimi haricinde tüm başkanlık seçimlerinde ulusal anlamda Demokratlar yarışı önde kapatıyor. Ancak bu durum 2000'de George W. Bush'un ve 2016'da Donald Trump'ın Cumhuriyetçi Parti adayı olarak başkan olmasını engellemedi. Dolayısıyla Biden, bu anketlerde ulusal çapta Trump'a fark atmış bile olsa Amerikan seçim sisteminden dolayı kararsız eyaletlerin ve kilit demografik yapıların etkisi seçim sonucunu belirleyecek." Raporda ayrıca seçim öncesi anketlere ilişkin detaylı grafik ve analizlere de yer verildi. Raporun tam metnine SETA'nın internet sitesi www.setav.org adresinden ulaşılabilir. Etiketler: ABD Başkanlık Seçimleri Son Güncelleme: 31 Ekim 2020 Cumartesi 12:51
Azerbaycan Sağlık Bakan Yardımcısı Agayev: Her sahada Türkiye'yi yanımızda görüyoruz. Azerbaycan Sağlık Bakan Yardımcısı Elsever Agayev, "Türkiye halkına, devletine, Cumhurbaşkanına minnettarız. Hem manevi hem siyasi destek anlamında yanımızda olduğunuz için teşekkür ediyoruz." dedi.. Türk Konseyi Sağlık Bilim Kurulu toplantısı için İstanbul'da bulunan Agayev, dünyada COVID-19 salgını başladığında Azerbaycan'ın da gerekli tedbirleri aldığını, Başbakan Ali Esedov rehberliğinde bakanların yer aldığı bir kurul oluşturulduğunu, salgınla ilgili kararların alınmasının ve günlük durumların bildirilmesinin bu merkezce sağlandığını anlattı. Azerbaycan Cumhurbaşkanı İlham Aliyev'in talimatıyla yaklaşık 2 ayda 4 bin yatak kapasiteli 12 modüler hastanenin COVID-19 hastalarının hizmetine açıldığını aktaran Agayev, Kovid-19'u hafif geçiren kişilerin de ilaçlarının devlet tarafından verildiğini, izole şekilde tedavilerinin evlerinde sürdüğünü aktardı. Agayev, COVID-19 vakalarının dünya genelinde arttığına işaret ederek, Azerbaycan'da da bugüne dek maksimum 500-600'lere ulaşan günlük vaka sayısının bini, toplam vaka sayısının ise 53 bini geçtiğini belirtti. Ülkedeki vaka artışı nedeniyle önleyici tedbirlerin gündeme geldiğini söyleyen Agayev, yüz yüze eğitime başlanılan okulların 1 haftadır kapalı olduğunu ve online eğitimlerin sürdüğünü kaydetti. Agayev, Azerbaycanın 7-8 bölgesi ve bazı köylerinde, vaka sayıları arttığı için önleyici tedbir olarak giriş ve çıkışların yasaklandığını dile getirerek, "Hasta sayısı arttığında devletin çalışmaları neticesinde kontrol altına alınır ve hasta sayıları azaltılır. Bu hastalığın korkulu tarafı nedir? Ölümse, vakalara göre ölüm oranına bakıldığında bu yaklaşık 1,5 civarındadır. 53 bini aşkın hasta, 700'e yakın vefat sayımız var." ifadelerini kullandı. Ermenistan'ın, Dağlık Karabağ işgali Kurul toplantısındaki konuşmasında Ermenistan'ın saldırılarına işaret ederek, dünyanın koronavirüse karşı mücadele verdiği bir dönemde, Azerbaycan'ın "başka virüslerle" de mücadele ettiğini dile getirdiğinin hatırlatılması üzerine Agayev, şöyle konuştu: "Azerbaycan'ın hali hazırda iki cephesi var. Bu pandemiyi bir savaş ilan etmiştik. Dünya bununla bir muharebededir. Sağlık toplantısı olduğu için ülke adı söylemedim ve 'ikinci bir virüs' adını koydum. Bu virüsle de mücadele ediyoruz. Azerbaycan 30 yıla yakındır bu meselelerle ilgili barışa varmaya çalışıyor. Toplantılar da sayısızdır ancak bunların hiçbir neticesi olmadı. Sadece Karabağ bölgesine değil Azerbaycan'ın diğer bölgelerine de saldırdılar. Yedinci ayda Tovuz bölgemize saldırdılar ve cevaplarını aldılar. Onların sivillere yaptığı bu atakların cevabını dövüş meydanında Azerbaycan tarafı fazlasıyla veriyor. Bizim topraklarımızdan kaçmaya başladılar." Agayev, Türkiye'nin bu süreçte Azerbaycan'a desteğine ilişkin, "Sayın Bakanım da söyledi, yanıkla ilgili Türkiye'den uzmanlar da Azerbaycan'a 2 ekip olarak geldi. İhtiyaç olduğunda, her sahada Türkiye'yi yanımızda görüyoruz. Bir daha da vurgulamak istiyorum ki; Türkiye halkına, devletine, Cumhurbaşkanına minnettarız. Hem manevi hem siyasi destek anlamında yanımızda olduğunuz için teşekkür ediyoruz." dedi. "Bu kardeşlik daima devam etmelidir" Kurulun ardından Sağlık Bakanı Fahrettin Koca ile gerçekleştirdikleri ikili görüşmede, iki ülkenin de her zaman birbirinin yanında olduğunun vurgulandığını aktaran Agayev, 1994'te Türkiye ile sağlık alanında imzaladıkları ve daha sonra yenilenen protokol kapsamında faaliyetlerini sürdürdüklerini anlattı. Azerbaycan'a Türkiye'den birçok doktorun gelerek, özel hastanelerde faaliyet gösterdiklerini belirten Agayev, kapılarının onlara her zaman açık olduğunu dile getirdi. Azerbaycan Sağlık Bakan Yardımcısı Elsever Agayev, sözlerini şöyle tamamladı: "İnsanlarımız Türk doktorlarına güvenle yaklaşıyorlar. Rahatsızlığı olan da Azerbaycan ve Türk doktorlarına inanıyor. (Pandemiden önce) Gidiş gelişte problem olmadığı zaman da hastalarımızın çoğu Türkiye'ye geliyordu. Biz buna da çok normal bakıyoruz çünkü kardeş ülkemiz. Rahmetli Haydar Aliyev'in söylediği gibi 'İki devlet bir milletiz.' Adetlerimiz bir. Birbirimizi çok iyi anlıyoruz. Bu nedenle bu kardeşlik daimi olmalıdır, daima devam etmelidir. Atatürkümüzün de dediği gibi, 'Azerbaycan'ın sevinci bizim sevincimiz, kederi bizim kederimizdir." Etiketler: Azerbaycan Son Güncelleme: 31 Ekim 2020 Cumartesi 11:31
Moldova yarın cumhurbaşkanı seçimine gidiyor. Rusya ve Batı’nın mücadelesinin sürdüğü ülkede yapılacak seçimde adaylardan mevcut Cumhurbaşkanı İgor Dodon ile eski Başbakan Maia Sandu'nun ismi öne çıkıyor.. Ülkede seçimler, yeni tip koronavirüs salgınının gölgesinde ve ekonomik sıkıntıların yaşandığı bir dönemde yapılacak. Seçim sonrasında renkli devrim senaryolarının devreye sokulması ihtimalinden de bahsedilen ülkede, seçimleri Dodon'un kazanması halinde Batı yanlılarının, Sandu’nun kazanması halinde ise Rusya yanlılarının sokaklara çıkarak protesto eylemleri başlatabileceği ifade ediliyor. Moldova Merkez Seçim Komisyonu verilerine göre, yurt dışında yaşayanlar da dahil yaklaşık 3 milyon 287 bin seçmenin bulunduğu ülkede, 36 bölgede ve yurt dışındaki büyükelçiliklerde halk sandık başına gidecek. Moldova sınırları içerisinde bulunan ve tek taraflı bağımsızlığını ilan eden "Transdinyester" bölgesinin bazı yerleşimlerinde de seçim sandıkları açılacak. Cumhurbaşkanlığı koltuğuna 8 aday talip Moldova’da cumhurbaşkanlığı koltuğu için 8 aday yarışacak. Seçim sonucu tahminlerinde mevcut Cumhurbaşkanı Dodon ile Eylem ve Dayanışma Partisi (PAS) lideri olan eski Başbakan Sandu’nun isimleri ön plana çıkıyor. Ülkede 2016’da yapılan cumhurbaşkanı seçimini ikinci turda, yüzde 48 oy alan Sandu’ya karşı yüzde 52 oyla kazanan Dodon, Rusya yanlısı tutumu ile biliniyor. Dodon, dış siyasette tüm ülkelerle, özellikle de Rusya ile iyi ilişkilerin sürdürülmesi ve Rusçanın okullarda zorunlu ders olarak okutulmasının önemini vurguluyor. Seçim programında anayasada değişiklikler yapılarak cumhurbaşkanlığı yetkilerinin genişletilmesi yönünde görüşe sahip olan Dodon, Moldova’nın Romanya ile birleşmesi düşüncesine karşı çıkıyor. Seçimlere “bağımsız aday” olarak katılan 45 yaşındaki Dodon'un adaylığı mecliste en çok sandalyeye sahip Sosyalist Parti tarafından destekleniyor. Eski Başbakan Sandu, Dodon’dan rövanş almak istiyor Bu seçimlerde Dodon’dan rövanş almaya çalışan Batı yanlısı Sandu, ülkenin Avrupa Birliği’ne entegrasyon sürecini benimsiyor. Rusya’nın Moldova üzerindeki etkisini azaltılmasından yana olan Sandu, Rus propagandası ve Rusçaya karşı tavır sergileyerek, ülkede sadece Moldovacanın kullanılması gerektiğini savunuyor. "İyi insanların zamanı geldi" sloganıyla seçim kampanyası yapan Sandu, yolsuzlukla mücadele vaadinde bulunuyor. Diğer adaylar çoğunlukla Batı yanlısı Kalan diğer adayların çoğunluğu ise Batı yanlısı görüşleriyle biliniyor. Eski İçişleri Bakanı, Haysiyet ve Doğruluk Platformu Partisi (Platforma DA) Başkanı Andrei Nestase, Romanya’nın desteğiyle ülkede ekonomi alanında istikrarın sağlanabileceğini savunuyor. Moldova Liberal Demokratik Partili Tudor Deliu, Ulusal Birlik Partili (PUN) Oktavian Tsıku ve 4 siyasi partiden oluşan “Birleşme” (Unirea) Bloku adayı Dorin Chirtoaca, “Moldova’nın Romanya ile birleşmesi” fikrini savunuyor. "Şor" Partisi adayı Violeta İvanov ise Moldova’nın ne doğu ne de batı yönünde dış siyaset izlememesi gerektiğini düşünüyor. Geçmişte yasa dışı döviz operasyonu yaptığı iddiasıyla ismi Rusya’da arananlar listesine alınan iş insanı ve "Bizim" Parti lideri Renato Usatii, cumhurbaşkanı olduğu takdirde yolsuzlukla mücadele ve ülkeyi “ikinci Singapur” yapma sözü veriyor. Seçimlerin ikinci tura kalma ihtimali var Moldova’da cumhurbaşkanı seçiminde adaylardan herhangi birinin yüzde 50’den fazla oy alamaması halinde ikinci tura geçilecek. Moldova Sosyologlar ve Demograflar Derneğinin anketine göre, seçimlerin ilk turunda Dodon’un yüzde 31, Sandu’nun yüzde 19 oy alması bekleniyor. Ülkede diğer anketlerde de benzer sonuçlar çıkarken, ilk turda hiçbir adayın yüzde 50’den fazla oy alamaması ve bu yüzden seçimlerin ikinci tura kalması ihtimali ağır basıyor. Ülkedeki zor durum Zorlukların gölgesinde seçime giden Moldova’da, Kovid-19 salgını etkisini sürdürüyor. Vaka ve ölü sayısının her geçen gün arttığı ülkede, sağlık sistemindeki sıkıntılar devam ediyor. Son 20 yılın en derin ekonomik durgunluğunu yaşayan Moldova’nın gayri safi yurt içi hasılası (GSYİH) 2020'nin ilk üç ayında 2019 yılının aynı dönemine göre yüzde 14 daraldı. Ekonomideki bu olumsuz tablo, halkın hükümete karşı hoşnutsuzluğunu artırdı. Seçimler sonrası ülkede “renkli devrim” senaryoları gündemde Sovyetler'in dağılmasıyla 1991’de bağımsızlığını kazanan Moldova, o zamandan bu yana Rusya ve Batı arasında mücadele alanı olmayı sürdürüyor. Belarus ve Kırgızistan’da seçimlerin sonrası yaşanan protestoların ardından Moldova’da seçim sonrasında renkli devrim senaryolarının devreye sokulması ihtimali öne sürülüyor. Seçimleri Dodon'un kazanması halinde Batı yanlılarının, Sandu’nun kazanması halinde ise Rusya yanlılarının sokaklara çıkarak protesto eylemleri başlatabileceği belirtiliyor. Avrupa Birliği ve ABD’nin desteğini saklamadığı Sandu, seçimlerde hile yapılacağını öne sürerek, taraftarlarına şimdiden protestolara hazırlanmaları çağrısında bulunmuştu. Transdinyester’den Rus yanlılarına destek ihtimali Dodon ise dış güçlerin müdahalesi ile ülkenin karıştırılmasına karşı olduğunu savunuyor. Batı’nın Moldova'ya ilgisine karşılık 2009’da Transdinyester’deki askeri gücünü "Barış gücü" olarak adlandıran Rusya’nın, Batı yanlısı adayların seçimi kazanması halinde buradaki gücün desteği ile Rus yanlısı protestolara destek verebileceği belirtiliyor. Adaylar, seçimde belirleyici kesim Gagauz Türklerinin oyunu almak istiyor Moldova Cumhuriyeti’ne bağlı Gagauz Özerk Yeri’nde yaşayan Gagauz Türk halkı ise özerklik statüsü ile ilgili sorunların çözülmesini beklerken, cumhurbaşkanı adayları seçimlerde belirleyici pozisyonda olan bölge halkının oylarını almaya çalışıyor. Mevcut Cumhurbaşkanı Dodon, Moldova’nın güneyinde yaşayan Gagauz Türklerinin oylarını kazanmak için, Gagauz Özerk Yeri’nin haklarının işlerliği ile ilgili hazırlanan yasa tasarısının kabul edilmesi için adımlar atma yönünde vaatlerde bulundu. Sandu da seçim çalışmalarında Gagauz Özerk Yeri’nde yaşayanlara yönelik mesajlar verdi. Son Güncelleme: 31 Ekim 2020 Cumartesi 11:27
Dünya genelinde COVID-19 tespit edilen kişi sayısı 45 milyon 950 bini geçti. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs salgınında tespit edilen toplam vaka sayısı 45 milyon 950 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 194 bin 423 kişi yaşamını yitirdi. Vaka sayısı 45 milyon 950 bin 372'ye çıkarken virüs saptanan 33 milyon 273 bin 992 kişi sağlığına kavuştu. Tedavileri devam eden 11 milyon 482 bin 27 hasta bulunuyor. En fazla vaka ve ölümün görüldüğü ABD'de 9 milyon 316 bin 297 kişide COVID-19 tespit edildi, salgın nedeniyle 235 bin 159 kişi hayatını kaybetti. ABD'nin yanı sıra vaka sayıları 500 bini geçen ülkeler şöyle: "Hindistan (8 milyon 137 bin 119), Brezilya (5 milyon 519 bin 528), Rusya (1 milyon 618 bin 116), Fransa (1 milyon 331 bin 984), İspanya (1 milyon 264 bin 517), Arjantin (1 milyon 157 bin 179), Kolombiya (1 milyon 63 bin 151), İngiltere (989 bin 745), Meksika (918 bin 811), Peru (900 bin 180), Güney Afrika (723 bin 682), İtalya (647 bin 674), İran (604 bin 952), Almanya (517 bin 720) ve Şili (508 bin 571)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (159 bin 562), Hindistan (121 bin 681), Meksika (91 bin 289), İngiltere (46 bin 229), İtalya (38 bin 321), Fransa (36 bin 565), İspanya (35 bin 878), İran (34 bin 478), Peru (34 bin 411), Kolombiya (31 bin 135), Arjantin (30 bin 792), Rusya (27 bin 990), Güney Afrika (19 bin 230), Şili (14 bin 158), Endonezya (13 bin 782), Ekvador (12 bin 632), Belçika (11 bin 452), Irak (10 bin 862), Almanya (10 bin 523), Türkiye (10 bin 177) ve Kanada (10 bin 110)." Son Güncelleme: 31 Ekim 2020 Cumartesi 11:22
Belçika'da mağazalar kapatılıyor. Belçika'da hızla artan yeni tip koronavirüs (COVID-19) vakalarını azaltmak için daha önce alınan tedbirlere yenileri eklenerek marketler ve eczaneler hariç mağazaların kapatılmasına karar verildi.. Başbakan Alexander de Croo başkanlığında toplanan İstişare Komitesi, günlük 15 bini geçen yeni vaka sayılarını düşürmek için uygulana cak tedbirleri ele aldı. De Croo, toplantıdan sonra yaptığı açıklamada, Belçika'nın sağlık bakımından olağanüstü hal içinde olduğunu belirterek, "Şu anda tek seçeneğimiz sağlık sektörünü desteklemek ve mümkün olduğunca fiziki temastan kaçınmak. Sıkı tedbirlere geri dönüyoruz. Bunun tek bir amacı var. O da sağlık sistemimizin çökmesini engellemek." dedi. Toplantı sonrasında açıklanan kararlara göre, pazartesi sabahından itibaren ülkedeki süpermarketler, bakkallar, eczaneler gibi halkın sıkça ihtiyaç duyduğu yerler dışındaki tüm mağazaların en az 1 Aralık'a kadar kapatılmasına karar verildi. İnternet üzerinden veya telefonla satış devam edebilecek. Müşteriler mağazaya gidip siparişlerini içeri girmeden alma imkanına sahip olacak. Daha önce kafeler ve barlarla birlikte kapatılan restoranlar paket servisi sürdürebilecek. Oteller de açık olabilecek ancak içlerindeki restoranlar kapalı tutulacak. Daha önce ülkenin birçok bölgesinde ilan edilen 22.00 ila 06.00 saatlerinde sokağa çıkma kısıtlaması ise genişletilmedi. Flaman bölgesinde yasaklı zaman dilimi gece yarısı ile 05.00 arasında. Belçika hükümeti, seyahat kısıtlamasına da gitmedi. Sınırların açık tutulacağı, seyahatin engellenmeyeceği bildirildi. Hafta başında ara tatile girecek okulların kapatılmayacağı ancak bir haftalık tatilin şimdilik iki haftaya çıkarılacağı açıklandı. Açık havada bir araya gelebilecek kişi sayısı ise en fazla 4 olacak. Hükümet, sosyal temas konusunda da kararlar aldı. Buna göre, her aile en fazla bir kişiyle maskesiz ve sosyal mesafesiz yakın temas kurabilecek ancak bir kişiden fazla kişinin eve davet edilmesine izin verilmeyecek. Açık havada bir araya gelebilecek kişi sayısı ise en fazla 4 olacak. Yalnız yaşayanların yakın temasla görüşebileceği kişi sayısı iki olabilecek. Daha önceki önlemler arasında yer alan mümkün olan işlerde evden çalışma devam edecek. Evden çalışmaya uyulup uyulmadığı sıkı şekilde takip edilecek. Açık ve kapalı tüm alanlarda maske zorunluluğu da sürecek. Avrupa'da 100 bin kişiye düşen vaka sayısı bakımından en üst sırada bulunan Belçika'da yaz başından beri yükselen COVID-19 vaka sayılarındaki artış son haftalarda çok hızlandı. 11,4 milyon nüfuslu ülkede günlük yeni vaka sayısı ortalama 15 bin 316'yı buldu. Bugüne kadar virüse yakalanan kişi sayısı 392 bin 258, hayatını kaybeden sayısı 11 bin 308'e ulaştı. Hastanelerdeki doluluk oranlarının artışı da alarm verici düzeye geldi. Ülkede 2 bin civarındaki yoğun bakım yataklarının 1057'si doldu. Aynı artış hızıyla bir hafta içinde tüm yatakların dolacağı belirtiliyor. Bu nedenle Belçika Sağlık Bakanlığı, gerekli hallerde COVID-19 hastalarının tedavi için Almanya'ya gönderilebileceğini açıkladı. Son Güncelleme: 31 Ekim 2020 Cumartesi 10:03
Gürcistan'da halk milletvekili seçimleri için sandık başında. Gürcistan'da seçmenler, 150 sandalyeli mecliste kendilerini temsil edecek milletvekillerini belirlemek için yerel saatle 08.00'dan itibaren oy kullanmaya başladı.. Başkent Tiflis'teki 3. seçim komisyonunda oyunu kullanan Cumhurbaşkanı Salome Zurabişvili, seçimlerin ülkenin parlak geleceği için son derece önemli olduğunu ifade etti. COVID-19 salgının oluşturduğu zor şartlara rağmen Gürcü seçmenlerin bugün o haklarını kullanacaklarını belirten Zurabişvili, "Hepimiz bugün bizim hayal kurduğumuz ülkeyi inşa etmek için oy veriyoruz." şeklinde konuştu. Gürcistan'daki genel seçimler Seçimlerde yurt dışında 14 bin 170, yurt içinde 3 milyon 511 bin 853 seçmen, Gürcistan'ın bağımsızlığını yeniden kazandığı 1991'den bu yana onuncusu düzenlenen genel seçimlerde oy kullanacak. Ülkeden tek taraflı bağımsızlığını ilan eden Abhazya ile Güney Osetya, Tiflis yönetiminin kontrolünde olmadığı için söz konusu bölgelerde sandıkların kurulmayacağı ülkede, seçimlerde 48 siyasi partiyle 2 seçim bloku yarışacak. Ülkede ilk kez bu seçimde nispi temsil sistemi uygulanacak. Milletvekilileri ile birlikte Acara Özerk Cumhuriyeti Yüksek Şurası da seçilecek. Ülke genelinde oy kullanma akşam saat 20.00'da sona erecek. İlk sonuçların gece saatlerinde yayınlanması bekleniyor. Son Güncelleme: 31 Ekim 2020 Cumartesi 09:24
Kenya'da COVID-19 aşı denemeleri başladı. Afrika ülkelerinden Kenya, yeni tip koronavirüs (COVID-19) aşı denemelerine başladı.. Kenya'nın resmi medya kuruluşu Kenya Broadcasting Corporation (KBC), COVID-19 salgınıyla uluslararası alandaki mücadeleye destek vermek amacıyla aşı denemelerine başlandığını bildirdi. İlk aşılar, Kenya Tıbbi Araştırma Enstitüsü (KEMRI) yetkilileri tarafından ülkenin Kilifi bölgesindeki 40 gönüllüye Sağlık Bakanlığı gözetiminde yapıldı. Aşı denemeleri uygun görülmesi halinde Mombasa'da da yapılacak. Kenya'da Sağlık Bakanlığı yetkilileri, tedbir alınmadığı takdirde COVID-19 salgınının ikinci dalgasının yaşanabileceği uyarısı yapıyor. Denemesi yapılan aşının, İngiliz-İsveç ilaç şirketi AstraZeneca'nın Oxford Üniversitesi ile ortaklaşa geliştirdiği COVID-19 aşısı olduğu bildirildi. Aşı denemeleri Afrika'da Kenya'dan başka Güney Afrika Cumhuriyeti, Mısır, Gine-Bissau, Gana, Uganda, Kenya, Zambiya ve Zimbabve'de yapılıyor. Etiketler: Koronavirüs Son Güncelleme: 30 Ekim 2020 Cuma 16:48
COVID-19 salgınında günlük vaka sayısı yeni tepe noktasına ulaştı. Yeni tip koronavirüs (COVID-19) salgınında dünya genelinde günlük vaka sayısı dün 545 bin 945'e çıkarak yeni "tepe noktasına" ulaştı.. COVID-19 verilerinin derlendiği "Worldometer" internet sitesine göre, dünya genelinde ekim ortasından itibaren yükselişe geçen günlük vaka sayısı, 28 Ekim'de ilk kez aşılan 500 bin eşiğinin üzerinde artışını sürdürüyor. Dünya genelinde 28 Ekim'de 507 bin 543 yeni vaka görülürken, dün de 545 bin 945 yeni vaka tespit edildi. Günlük vaka sayısı, 16 Ekim’de ilk kez 400 binin üzerine çıkmış, 21-28 Ekim'de bu eşiğin üzerinde artışını sürdürmüştü. Tırmanış işareti Sonbaharın ortasından itibaren gözlenen ani artış, "salgının tırmanışa geçtiğine" dair endişelere yol açıyor. İstatistik biliminde, belirli bir artış dağılımının tepe noktasına yakınlığı hesaplamak için artış ortalamasının tepe değere oranına bakılıyor. Oran azaldıkça, yeni bir tepe noktasının ortaya çıkma olasılığı azalıyor. COVID-19 salgınındaki tepe değeri, yani en çok vakanın görüldüğü gündeki artış, son 3 günün ortalamasının yüzde 92,5'i düzeyinde. Bu yüksek oran, günlük vaka artışının yükselme eğilimde olduğuna ve gelecek günlerde yeni tepe noktalarının görülebileceğine işaret ediyor. İki günde 1 milyon vaka Dünya genelinde günlük vaka sayısı, salgının Aralık 2019'da Çin’de ortaya çıkışından bu yana sürekli artış gösterdi. Yeni vaka sayılarında günden güne azalmalar görülse de "yukarı yönlü" seyir değişmedi. Günlük vaka artışı 20 Mayıs'ta 100 binin, 2 Temmuz'da 200 binin, 10 Eylül'de 300 binin üzerine çıkarken, 16 Ekim'de 400 bini, 28 Ekim'de 500 bini aştı. Dünya genelinde toplam vaka sayısı 27 Ekim'de 44 milyona, dün 45 milyona ulaştı. Vakaların toplamının 1 milyondan 2 milyona çıktığı tarihler arasında 13 gün varken, bu aralık son milyonluk artışta 2 güne kadar düştü. ABD "bir günde en fazla vaka görülen ülke" oldu Dünyada en fazla vaka ve ölümün görüldüğü ABD'de dün kaydedilen 91 bin 530 yeni COVID-19 vakası, "tek ülkede bir günde kaydedilen en yüksek vaka artışı" oldu. Toplam vaka sayısının 9 milyonu aştığı ülkede günlük vaka sayısı, ilk kez 23 Ekim'de 80 bin eşiğini geçmişti. Ölüm sayılarında da artış eğilimi var Virüsten ölenlerin sayısının da ekim ortasından itibaren yükseldiği gözleniyor. Virüse bağlı ölümlerin günlük artışı 17 Nisan'da ulaştığı zirve noktasından (8 bin 514) düşüşe geçmişken, 27 Ekim'den itibaren 7 bini aşarak yazın ulaştığı dönemsel zirve noktasına (7 bin 308) yaklaştı. 27 Ekim'de 7 bin 47, 28 Ekim'de 7 bin 116 ve dün de 7 bin 172 ölüm kaydedildi. Son 3 gündeki ölüm sayılarının ortalamasının en yüksek artışın kaydedildiği güne oranı yüzde 83'e ulaştı. Dün dünya genelinde en fazla günlük vaka artışı kaydeden ülkeler şöyle sıralandı: "ABD (91 bin 530), Hindistan (49 bin 281), Fransa (47 bin 637), İtalya (26 bin 831), Brezilya (26 bin 647), İspanya (23 bin 580), İngiltere (23 bin 65), Belçika (21 bin 48), Polonya (20 bin 156), Almanya (18 bin 732) ve Rusya (17 bin 717)." Dün dünya genelinde virüs nedeniyle en fazla ölümün kaydedildiği ülkeler ise şöyle sıralandı: "ABD (1047), Hindistan (568), Brezilya (565), Meksika (495), İran (399), Arjantin (371), Rusya (366), Polonya (301), İngiltere (280), Fransa (235) ve İtalya (217)." Çin'in Hubey eyaletine bağlı Wuhan kentinde ortaya çıkan ve dünyaya yayılan COVID-19 salgınında vaka sayısı dünya genelinde 45,3 milyonu aşarken, 1 milyon 187 binden fazla kişi virüs nedeniyle hayatını kaybetti. Etiketler: Koronavirüs Son Güncelleme: 30 Ekim 2020 Cuma 12:35
Cezayir 1 Kasım'da Anayasa değişikliği için referanduma gidiyor. Cezayirliler, yönetimde köklü değişim öngören yeni Anayasa taslağını oylamak üzere, Fransız sömürgesine karşı bağımsızlık savaşının başladığı gün olan 1 Kasım'da sandık başına gidiyor.. Yaklaşık 23 milyon seçmen, pazar günü, yönetimin "yeni cumhuriyetin anahtarı" şeklinde tanımladığı muhalefetin ise "vitrin değişikliği" nitelemesiyle karşı çıktığı Anayasa taslağını oylayacak. Cezayir'de 22 Şubat 2019'da Abdulaziz Buteflika'nın kötü giden sağlığına rağmen Cumhurbaşkanlığına yeniden adaylığını açıklamasıyla başlayan kitlesel protestoların yol açtığı değişim rüzgarlarında yeni bir dönüm noktasına gelindi. Buteflika'nın istifasının ardından Aralık 2019'da yapılan seçimlerde Cumhurbaşkanı seçilen Abdulmecid Tebbun'un gündemine aldığı ilk iş yeni bir Anayasa olmuştu. Tebbun, Buteflika'yı koltuğundan eden ülke içinde "Hirak" şeklinde isimlendirilen protesto hareketinin taleplerini karşılamak için yeni bir Anayasa vadetmişti. Çiçeği burnunda Cumhurbaşkanı, yeni Anayasa taslağını hazırlamak üzere 15 hukuk uzmanından oluşan bir komiteyi daha seçildiği ay içerisinde görevlendirdi. Komite, çalışmalarını mart ayında tamamladıysa da yeni tip koronavirüs salgınının baş göstermesi nedeniyle süreç ertelendi. Cezayir Cumhurbaşkanlığı, iki ay aranın ardından mayıs ayında Anayasa değişiklik taslağını medyayla paylaşarak yeniden süreci başlattı. Taslak kamuoyunda tartışıldıktan sonra önce Meclisin yasal komisyonlarına, ardından da onay için hükümete gönderildi. Hükümet ve Meclisin iki kanadının onayının ardından 1 Kasım'da referanduma gidilmesi kararı alındı. Anayasa taslağına karşı çıkanların yeterince söz hakkı verilmemekle eleştirildiği 21 günlük kampanya süreci çarşamba günü tamamlandı. Anayasa sürecinde başroldeki Cumhurbaşkanı Tebbun, ekibindeki bazı isimlerin Kovid-19'a yakalanması üzerine önce karantinaya girdiğini duyurdu ardından da tedavi için Almanya'ya gitti. Tebbun'un Anayasa referandumunda oy kullanıp kullanmayacağı ise belirsizliğini koruyor. Taslakta dikkati çeken değişiklikler Hazırlanan yeni Anayasa taslağı önemli değişiklikler içeriyor. Cumhurbaşkanlığı ve milletvekilliği için art arda veya ayrı zamanlarda iki dönemden fazla aday olma imkanını ortadan kaldıran değişiklik, söz konusu taslağın en önemli maddeleri arasında öne çıkıyor. Yeni taslağa göre Cezayir'de Cumhurbaşkanı'nın hükümeti kurmak için görev verdiği Başbakan'ın, Meclisin üçte ikisinin onayını alması gerekiyor. Önceki Anayasaya göre, Cumhurbaşkanı, Meclisteki en büyük partiyi dikkate almadan dışarıdan bir ismi Başbakan olarak tayin etme hakkına sahipti. Ancak, Cumhurbaşkanı'nın Başbakan'ı görevden alma hakkının yanı sıra yargı konseyine başkanlık etmesi, yüksek bürokrasi, güvenlik otoriteleri ve yerel yöneticileri atamasına ilişkin maddeler "kuvvetler ayrılığı ilkesine aykırı" olmakla eleştiriliyor. İlk taslakta Cumhurbaşkanı'nın görevini yerine getiremeyecek durumda olması, istifa etmesi veya ölüm durumlarında, Cumhurbaşkanı'nın görev süresi dolana kadar devlet başkanlığı görevini yürütecek Cumhurbaşkanlığı Yardımcılığı makamı oluşturulmuştu. Ancak bu madde hükümetin onayladığı taslak metninden çıkarıldı. Anayasa taslağı, olağanüstü hal ilan edilmesini 30 günle sınırlandırırken, uzatılması için Meclis oturumunu gerekli kılıyor. Ordu ve yargıda önemli düzenlemeler Yeni taslağın Cezayir ordusuna önceki Anayasa'nın aksine, Birleşmiş Milletler, Afrika Birliği ve Arap Birliği gibi uluslararası kuruluşların barış misyonlarına katılma, yani sınır ötesinde bulunma imkanı tanınıyor. Cezayir askerinin ülke dışına çıkabilmesi için ise Meclisin üçte ikisinin onayı gerekiyor. Uzmanlar, bu adımda Cezayir'in sınır komşusu Libya'daki çatışma ortamının etkili olduğunu değerlendiriyor. Cezayir rejiminde temel aktör konumundaki ordunun Anayasa gereği bağımsız olması gerekirken, Genelkurmay Başkanı Said Şangariha'nın referandumu "yeni Cezayir'in inşasında önemli bir adım" şeklinde nitelemesi de muhalefetin tepkisine neden oldu. Cezayir'de Cumhurbaşkanı'nın başkanlık ettiği Yüksek Yargı Konseyi'ndeki Adalet Bakanı'nın koltuğu kaldırıldı. Cezayir yönetimi bu sayede yargı bağımsızlığını arttırmayı amaçladığını açıkladı. Ancak, Cumhurbaşkanı'nın bu Konseyin başkanı niteliğindeki konumu ve Konseye yaptığı atamalar da aynı şekilde muhalefetin tepkisini çekti. Ülkede önceden uluslararası anlaşmaların incelenmesi, seçim sonuçlarının teyidi ve çıkartılan yasaların Anayasa'ya uygunluğunun tespiti gibi görevlere sahip, Anayasa Konseyinin yerine bir Anayasa Mahkemesinin kurulması da yeni taslakta yer buldu. Muhalefetin diğer bir eleştirisi de temel hak ve özgürlükler alanında. Anayasa taslağı metninde, temel hak ve özgürlükler yer almasına rağmen, "bu hakların kimi zaman kısıtlanabileceği" ifadesi de yer aldı. Ancak bu sınırlandırmaya ilişkin detay verilmedi. Yönetim savunuyor, muhalefetten itirazlar var Seçilmesinin ardından orduda ve bürokrasideki kritik görevlerde hızla değişime giden Cumhurbaşkanı Tebbun ve yönetimindeki kadrosu, Anayasa değişikliğini yeni dönemin anahtarı olarak tanımlıyor. Referandum kampanyasının sloganı olarak, "Kasım 1954: Bağımsızlık; Kasım 2020: Değişim" ifadeleri öne çıktı. Başbakan Abdulaziz Cerrad, yakın zamanda yaptığı açıklamada, yeni Anayasa taslağının "ülkeyi yolsuzluktan, kötü yönetimden ve tek adam idaresinden kurtaracağını" söyledi. Buna karşın, Cezayir'de 22 Şubat 2019'da başlayan toplumsal protesto hareketi ve diğer muhalefet partileri Anayasa taslağına farklı argümanlarla karşı çıkıyor. Cezayir, 44 milyonluk nüfusuyla, düşen petrol fiyatlarının doğurduğu ekonomik darboğaz ve Kovid-19 salgınının yol açtığı yüksek işsizlikle mücadele ediyor. Ülkede salgının şiddetini arttırmasıyla mart ayında gösterilerine ara veren toplumsal protesto hareketi "Hirak", bu süreçte gösterilere öncülük eden birçok aktivistin tutuklanmasına ve bazılarının askeri mahkemede "ulusal güvenliği tehdit" benzeri suçlarla ağır cezaya çarptırılmasına tepkili. Bu nedenle "Hirak" temsilcileri ve ilişkili gruplar, rejimin meşruiyetini sorgulayarak, Anayasa referandumunu bir "vitrin değişimi" şeklinde tanımlıyor. Sokak hareketi, aktivistler ve hukukçular arasında yaygın bir boykot kampanyası var. Cezayir'deki keyfi tutuklamaları ve diğer insan hakları ihlallerini takip eden Cezayir İnsan Hakları Topluluğu, pazar günü yapılacak oylamayı bir "oldu bitti referandumu" diye niteledi. Spor Bakanı Sid Ali Haldi'nin birkaç gün önce Anayasa referandumuna karşı çıkanların "başka bir ülkeye gidebileceği" yönündeki açıklaması da ülke içinde tepkilere yol açtı. Öte yandan, muhalefet içindeki başka bir cepheyse Anayasa taslağının uzlaşı çerçevesinde hazırlanmadığını savunuyor ve bu nedenle karşı çıkıyor. Gerek salgının yol açtığı endişe gerekse muhalefetten gelen boykot çağrıları nedeniyle referanduma katılımın düşük olması bekleniyor. Cezayir'de önceki Anayasa değişiklikleri eski Cumhurbaşkanı Buteflika’nın üçüncü dönem Cumhurbaşkanı olmasının önünü açmak için 2009 ve 2014 yıllarında gerçekleştirilmişti. Buteflika döneminde yapılan bu değişiklikler, Cumhurbaşkanlığına yürütme ve yargıda geniş yetkiler tanımasıyla muhalifler tarafından sıkça eleştirilmiş, sistemdeki tıkanıklıkların gerekçeleri arasında gösterilmişti. Son Güncelleme: 30 Ekim 2020 Cuma 11:55
Fransa'da 'Macron istifa' sesleri yükseldi. Fransa'da ülke çapında sokağa çıkma kısıtlaması başladı. Kısıtlamaya karşı çıkan göstericiler ise geceyi sokaklarda geçirdi, "Macron istifa" sloganları attı.. Fransa'da hızlı vaka artışı nedeniyle sokağa çıkma kısıtlaması başladı, sokaklar ilk günden karıştı. Birçok kentte kısıtlama protesto edildi, Paris'teki protestoda olaylar çıktı. Cumhuriyet Meydanında toplanan göstericiler sosyal mesafeyi yok saydı. Protestocular "Macron istifa", "Fransızlar uyanın" ve "Özgürlük" sloganları attı. Fransız polisi göstericilere müdahale etti. Fransa'da ülke çapında kararlaştırılan sokağa çıkma kısıtlaması bugün uygulanmaya başlandı. Kısıtlama kapsamında halk sadece işe gitmek, market ihtiyaçlarını karşılamak ve sağlık kuruluşlarına gitmek için sokağa çıkabilecek. Etiketler: Koronavirüs Fransa Son Güncelleme: 30 Ekim 2020 Cuma 12:28
Gürcistan yarın ilk kez nispi temsil sistemiyle parlamento seçimi yapacak. Gürcistan'da toplam 3 milyon 526 bin 23 seçmen, 150 milletvekilini belirlemek için oy kullanacak.. Türkiye'nin sınır komşusu ve stratejik ortağı Gürcistan'da halk, ilk kez nispi temsil sistemiyle yapılacak genel seçimler için yarın sandık başına gidecek. Eylül başından itibaren günlük tespit edilen yeni tip koronavirüs (Kovid-19) vaka sayılarının gittikçe arttığı ülkede, salgına rağmen Gürcistan vatandaşları 150 üyelik parlamentoya girecek yeni milletvekillerini sandık başında belirleyecek. Yurt dışında 14 bin 170, yurt içinde ise 3 milyon 511 bin 853 olmak üzere toplam 3 milyon 526 bin 23 seçmen, Gürcistan'ın bağımsızlığını yenden kazandığı 1991'den bu yana 9'uncu kez genel seçimlerde oy kullanacak. NATO ve Avrupa Birliği (AB) ile entegrasyon sürecini sürdüren Gürcistan'da seçimlerin demokratik yollarla, açık ve şeffaf ortamda düzenlenmesi kritik önem taşıyor. Ülkeden tek taraflı bağımsızlığını ilan eden Abhazya ile Güney Osetya, Tiflis yönetiminin kontrolünde olmadığı için söz konusu bölgelerde sandıkların kurulmayacağı ülkede, seçimlerde 57 siyasi partiyle 2 seçim bloku yarışacak. Seçimler, ilk kez "nispi temsil sistemi"ne göre yapılacak Başkent Tiflis'te 21 Haziran'dan beri yaklaşık 1 yıl devam eden protestolardan sonra bu yıl Gürcistan'da seçim sistemi değişti. Gürcistan Parlamentosu 2020'deki genel seçimlerin çoğunluk sistemi yerine "nispi temsil sistemi"ne göre yapılmasına karar verdi. Yeni sisteme göre, 150 koltuklu parlamento oransal sistemiyle seçilen 120 üyeden ve çoğunluk sistemiyle seçilen 30 üyeden oluşacak. Ayrıca, seçimlerde yüzde 40,54'ten az oy alan parti tek başına hükümeti kuramayacak. Siyasi partiler, parlamentoya girebilmek için artık yüzde 5 yerine yüzde 1 seçim barajını geçmek zorunda. Anketler, iktidardaki Gürcü Hayali Partisini gösteriyor Seçimler öncesinde anketler, 2012'den bu yana iktidarda kalmayı sürdüren Gürcü Hayali Partisinin, muhalefetteki rakip partilere önemli fark atacağını gösteriyor. Ülkedeki birçok kamuoyu yoklaması ise birbirinden farklı sonuçlar öngörmesiyle dikkati çekiyor. Bu konuda özelikle son iki aydır kamuoyu yoklamasını yaptıran kurumların bazı sonuçları, Gürcü iş insanı ve eski Başbakan Bidzina İvanişvili'nin kurucusu olduğu Gürcü Hayalinin yüzde 55'ten fazla, diğer sonuçlar da Gürcü Hayalinin yüzde 40 civarında oy alacağı yönünde. Anketler, eski Gürcistan Cumhurbaşkanı Mihail Saakaşvili'nin desteklediği Birleşik Ulusal Hareketi Partisinin öncülüğündeki "Birleşik Ulusal Hareketi-Birleşik Muhalefet" seçim blokunun Gürcü Hayalinden sonra en çok oy alacağını öngörüyor. Diğer muhalefet partileri Avrupali Gürcistan, Lelo ve Strategia Agmaşenebeli'nin yüzde 4 ila 10 alacağı, küçük partilerin de yüzde 1 barajını aşmak için çalışacakları görünüyor. Yıllardır ülkeye dönemeyen Saakaşvili'nin başbakan adayı gösterilmesi Öte yandan eski Gürcistan Cumhurbaşkanı Saakaşvili'nin ülkeye dönme çabası sürüyor. Şu anda Ukrayna'da yaşayan ve bu ülkenin Milli Reform İcra Komitesi Başkanı olan Saakaşvili, Birleşik Ulusal Hareketi-Birleşik Muhalefet seçim blokunun başbakan adayı olarak biliniyor. 2013’te Gürcistan'da cumhurbaşkanlığı görev süresinin dolmasının ardından ülkeden ayrılan ve çeşitli suçlamalar nedeniyle adına gıyabi hapis cezası kararı çıkarıldığı için ülkeye dönemeyen Saakaşvili, partisinin kazanması durumunda ülkeye döneceğini ve sadece 2 yıl süreyle aktif siyasette kalacağını belirtiyor. Koalisyon hükümeti oluşma ihtimali Bu yıl seçim sisteminde yapılan değişiklere göre, seçimlerde parlamentoda sadece 76 koltuğa sahip olan parti, hükümet kurabilecek. Buna göre, 76'dan az koltuğu bulunan siyasi parti, tek başına iktidarı kuramayacak. Gürcistan anayasasına göre, bu durumda koalisyon hükümetinin oluşması gündeme getirilecek. Koalisyona ihtiyacımız yok Gürcistan Başbakanı Giorgi Gakharia, Gürcü Hayali Partisinin kimseyle koalisyon kurmaya ihtiyacı duymadığını ve partinin seçimlerde tek başına kazanarak hükümeti kurabileceğini söyledi. Muhalefet partileri liderleri de Gürcü Hayali Partisinin seçimlerde yeterli destek alamayacağını ve iktidara çeşitli muhalefet partilerden oluşan hükümetin geleceğini savunuyor. Bazı Gürcü siyasi uzmanlar, Gürcü Hayali Partisinin seçim yarışını önde götürebileceğini ve iktidarda kalmayı başarabileceğini belirterek, söz konusu hükümetin ülkenin ekonomik kalkınması için son derece güçlü adımlar atmadığı sürece uzun süre iktidarda kalamayacağını kaydediyor. Son Güncelleme: 30 Ekim 2020 Cuma 11:58
Rusya'da son 24 saatte 18 binin üzerinde COVID-19 vakası görüldü. Rusya'da yeni tip koronavirüs (COVID-19) salgınının başlamasından bu yana son 24 saatte 18 bin 283 vakayla "en yüksek günlük rakam" görülürken, toplam vaka sayısı 1 milyon 600 bine yaklaştı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte virüs nedeniyle ölü sayısı 355 artarak 27 bin 656, sağlığına kavuşanların sayısı ise 14 bin 519 artışla 1 milyon 200 bin 560’a ulaştı. Son 24 saatte 18 bin 283 kişinin virüse yakalanmasıyla toplam vaka sayısı 1 milyon 599 bin 976'ya yükseldi. Ülke genelinde yeni vakaların yüzde 22,3'ünde semptom görünmezken, vaka sayısındaki günlük artış oranı yüzde 1,1'den yüzde 1,2'ye yeniden çıktı. Toplam test sayısı 59 milyon 800 bini geçti Başkent Moskova'da son 24 saatte COVID-19 vaka sayısı 5 bin 268 artarak 419 bin 196'ya, yaşamını yitirenlerin sayısı ise 69 artışla 6 bin 713'e yükseldi. Rusya İnsan Sağlığı ve Tüketici Haklarını Koruma Servisi, son 24 saatte 582 bin COVID-19 testinin yapılmasıyla toplam test sayısının 59 milyon 800 bini geride bıraktığını bildirdi. Rusya'da COVID-19 salgını süreci Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Rusya'da, 28 Ekim'de COVID-19'a karşı alınan tedbirler kapsamında halka açık alan, toplu ulaşım araçları, taksi, araç park yerleri ve asansörlerde maske kullanılması zorunluluğu devreye girmişti. Moskova hariç, ülkenin tüm şehirlerinde 23.00-06.00 saatleri arasında eğlence mekanları, restoran, bar ve kafelerin faaliyetleri yasaklanmıştı. Etiketler: Rusya Koronavirüs Son Güncelleme: 30 Ekim 2020 Cuma 11:55
ABD seçimlerine 4 gün kala anketlerde Biden önde. ABD'de tarihi olarak nitelendirilen 3 Kasım başkanlık seçimlerine 4 gün kala anketler, Demokrat Joe Biden'ın yaklaşık 7 puan önde olduğunu gösterirken analistler, Cumhuriyetçi Donald Trump'ın da kazanma şansının sürdüğünü belirtiyor.. Yeni tip koronavirüs (COVID-19) salgınının etkisiyle "sıra dışı" seçim süreci yaşanan ABD'de Trump ile Biden'ın yarıştığı ve 3 Kasım Salı günü yapılacak 59. başkanlık seçimlerinin galibinin kim olacağı merakla bekleniyor. Seçimler öncesi anketlerdeki son durum yakından takip edilirken 2016'dan bu yana anketlerin güvenilirliği de kamuoyunda soru işareti olarak görülüyor. ABD'nin önde gelen siyasi analiz sitelerinden "Real Clear Politics"in ulusal bazdaki tüm anketlerin ortalamasını derlediği anket sonuçlarına göre, Biden, ülke geneli anketlere göre yarışı Trump'ın 7,4 puan önünde götürüyor. Seçimin asıl kaderini belirleyecek kritik eyaletlerde de Biden, daha küçük farklarla da olsa Trump'ın önünde gözüküyor. En çok oyu alan değil, 270 delegeye ulaşan başkan oluyor 3 Kasım Salı günü yapılacak başkanlık seçimlerinde seçmenler, esas olarak destekledikleri partinin delegelerine oy veriyor. ABD'de "Delegeler Kurulu" (Electoral College) adı verilen bu sistemde her eyalete farklı ağırlıklarla dağıtılmış toplam 538 delege belirleniyor. Bu sayının yarıdan 1 fazlasına yani 270 delegeye ulaşan aday, başkan olmaya hak kazanıyor. Burada toplamda daha fazla oy alan değil, daha fazla delegeye ulaşan kişinin başkan olması, eyaletler arasındaki dengenin gözetildiği Amerikan siyasal sisteminin dikkat çekici özelliklerinden biri olarak biliniyor. 2016'daki son seçimleri kazanan Trump, 304 delegeye ulaşmış ancak rakibi Hillary Clinton, Trump'tan yaklaşık 3 milyon daha fazla oy almıştı. Seçimin kaderini "salıncak eyaletler" belirliyor Her ne kadar ulusal anketlerde Biden arayı açmış görülse de ABD'de seçimin kaderini Cumhuriyetçi ile Demokratlar arasında gidip geldikleri için "swing (salıncak)" olarak adlandırılan eyaletler belirliyor. Başkanlık için ulaşılması gereken toplam 270 delege sayısının 101'ini teşkil eden 6 salıncak eyalette 2020 seçimlerinde oyların belirleyici en önemli iki eyaleti olarak Pennsylvania ve Florida öne çıkıyor. Demokrat aday Biden, Pennsylvania'da 13 Ekim'de 7 puan öndeyken şu anda da Trump'a karşı 4,3 puan avantajını sürdürüyor. Florida'da ise 13 Ekim'de Biden 3,7 puan öndeyken Trump, son dönemde ivme kazanarak farkı 1,4 puan seviyesine indirmeyi başardı. Diğer salıncak eyaletler arasındaki Wisconsin'de 13 Ekim'de temmuzda 5,5 puan önde olan Biden şu anda 6,4 puan önde görünürken Michigan'da 17 Ekim'de 6,7 puan önde olan Demokrat aday, şu anda 6,5 puan önde gidiyor. Yarışın en başa baş gittiği salıncak eyaletlerin başında ise Florida'dan sonra Kuzey Carolina geliyor. Trump'ın zaman zaman öne geçtiği eyalette 13 Ekim'de 1,4 puan önde olan Biden, şu anda sadece 0,6 puanla öne geçmiş durumda. Arizona'da da 13 Ekim'de Biden 2,7 puan önde görünürken şu anda adaylar, bu eyalette başa baş konumda. Tüm bu rakamlar göz önüne alındığında seçimlerin kaderini belirleyecek 6 kritik eyaletteki anketlere göre, iki rakibin birbirine oldukça yakın oranlar yakaladığı gözleniyor. Anketler, 2016'da salıncak eyaletlerde yanıldı 2016 seçimlerine 4 gün kala yapılan 4 Kasım 2016 tarihli anketlere bakıldığında, salıncak eyaletlerin 4'ünde yarışı Clinton önde götürürken 8 Kasım gecesi 6 eyaletin de kazananı Trump oldu. Clinton, 4 Kasım 2016'da Michigan ve Wisconsin'de 5,5 puan, Pennsylvania'da 3 puan, Florida'da ise 1 puanla yarışı önde götürüyordu. Son günlere kadar Arizona ve Kuzey Carolina'da da yarışı Clinton'ın arkasında götürse de Trump, 4 Kasım'da Kuzey Carolina'da 1, Arizona'da 4 puan avantaj yakalamıştı. Anketler, seçimlere ilişkin ne kadar fikir veriyor? ABD'de özellikle 2016 seçimlerinin ardından anketlerin güvenilirliği ve seçimler hakkında ne derece fikir verdiği de tartışmaya açıldı. 14 Kasım 2016'da ülke geneli anketlerde Hillary Clinton 1,6 puan önde gidiyordu. Hatta seçimlerin yapıldığı 8 Kasım 2016 günü bile Hillary Clinton'ın 3,2 puanla Trump'ın önünde olduğu gözüküyordu. Ancak 8 Kasım gecesi sandıklardan "sürpriz" sonuç çıktı ve Trump, kritik eyaletleri elde ederek başkanlık koltuğuna oturdu. Özellikle genel duruşu Demokrat olan Michigan'da Trump'ın, Clinton'ı 10 bin 704 oyla geçmesi, bu tarz eyaletlerin önemini bir kez daha gözler önüne serdi. 2016'daki tabloya atıf yapan analistler, seçim öncesindeki anketlerde "Biden önde olsa da ülkedeki seçim sistemi dolayısıyla 3 Kasım'daki sonucun farklı olabileceği" uyarısında bulunuyor. Anketlerin yetersiz, taraflı ya da eksik olduğunu savunan bazı uzmanlar, Trump yanlılarının, genellikle "toplumsal baskı" nedeniyle anketlerde Trump'ı ya da Cumhuriyetçi Parti'yi desteklediğini söylemekten çekindiğini belirtiyor. ABD'deki anketlerin önemli bölümü halen ev telefonları üzerinden yapılırken bu anketlerin yeteri kadar sağlıklı ve doğru sonuçlar vermediği savunuluyor. İnternet üzerinden yapılan anketlerin de seçim sonuçlarını ne ölçüde yansıtacağına ilişkin şüpheler, kamuoyundaki anket tartışmalarının bir diğer boyutunu oluşturuyor. Erken kullanılan oyların sayısı 80 milyonu geçti ABD'de anketler gibi yakından takip edilen bir diğer seçim başlığını da erken kullanılan oylar teşkil ediyor. Ülkede birçok eyalette başlayan erken oy kullanma sürecinde şu ana kadar 80 milyondan fazla kişi oy kullandı. ABD'de başkanlık seçimi için erken oylama bilgilerini derleyen internet sitesi "ABD Seçimler Projesi"ne göre, şu ana dek 52 milyonu posta yoluyla kullanılan oylar ve 28 milyonu da sandık başında olmak üzere yaklaşık 80 milyon kişi tercihlerini yaptı. Aynı siteye göre, seçim sürecinin sonunda toplam kullanılan oy sayısının 150 milyonu bulabileceği belirtiliyor. Etiketler: Joe Biden Donald Trump ABD Başkanlık Seçimleri Son Güncelleme: 30 Ekim 2020 Cuma 11:36
Bolsonaro: Sokağa çıkma yasağı koymak delilik. Yeni tip koronavirüsle (COVID-19) mücadelede evde kalma önlemlerini eleştiren Brezilya Devlet Başkanı Jair Bolsonaro, ülkelerin yeniden benzer tedbirler almasını "delilik" olarak nitelendirdi.. Al Jazeera'nin haberine göre, Bolsonaro, COVID-19'un ikinci dalgasını kontrol altına almak için birçok ülkenin sokağa çıkma yasağı gibi önlemlere başvurmasının "delilik" olduğunu belirterek, Sao Paulo eyaletinde klinik teste tabi tutulan Çin'in COVID-19 aşı adayına karşı sert dille karşı çıktı. Jair Bolsonaro, "Sevgili Sao Paulo Valisi (Joao Doria), heyecanını anlıyorum ama hiç kimse zorla bir aşı almayacak. Başka bir tane bul. Hükümet benim, para halkın, benim değil. Sizin aşınızı satın almayacağım. Aşınızı satın alacak başka birini bulun." ifadelerini kullandı. Vaka sayılarındaki yükseliş Birçok Batı ülkesi ve Latin Amerika'nın bazı kesimlerinde COVID-19 günlük vaka sayıları geçen haftalarda yükselişe geçmişti. ABD dışında birçok ülke yönetimi, salgını kontrol altına almak için daha katı önlemlere başvurmaya başlamıştı. Temmuzun başında COVID-19'a yakalanan Bolsonaro, temmuz sonuna doğru art arda yaptırdığı testlerin negatif çıkması üzerine hastalığı atlattığını açıklamıştı. Etiketler: Koronavirüs Son Güncelleme: 30 Ekim 2020 Cuma 11:20
Almanya’da COVID-19 vaka sayası 500 bine yaklaştı. Almanya’da yeni tip koronavirüs (COVID-19) vakaları 499 bin 694’e yükseldi.. Almanya’da bulaşıcı hastalıklar alanında çalışmalar yürüten ve hükümeti bilgilendiren Robert Koch Enstitüsünce (RKI) yapılan açıklamada, ülkede COVID-19 tespit edilen kişi sayısı son 24 saatte 18 bin 681 arttı. Toplam vaka sayısı 499 bin 694'e çıktı. Bugün açıklanan rakam, salgının başından bu yana Almanya’da kaydedilen en yüksek günlük vaka sayısı oldu. Ülkede son 24 saatte 77 kişinin yaşamını yitirmesiyle toplam can kaybı 10 bin 349’a, COVID-19’dan iyileşenlerin sayısı da 345 bin 700’e yükseldi. Salgının yayılmasını önlemek için yeni kısıtlayıcı tedbirler alındı Almanya’da salgının yayılmasını önlemek ve yeni vakalardaki artış hızının düşürülmesi için Başbakan Angela Merkel ile eyalet başbakanları iki gün önce yeni kısıtlayıcı tedbirler almıştı. Buna göre 2 Kasım Pazartesi gününden itibaren geçerli olmak üzere ay sonuna kadar tiyatro, sinema, opera ve konser salonları kapalı kalacak, spor salonları, yüzme havuzları, eğlence alanları, masaj ve kozmetik salonları hizmet vermeyecek. Amatör seviyede yapılan takım sporları da yasaklanırken, Almanya Birinci Futbol Ligi (Bundesliga) gibi profesyonel seviyede yapılan spor müsabakalarına seyirciler alınmayacak. Mağazalar, 10 metrekareye 1 kişi bulunacak şekilde müşteri kabul edebilecek. En fazla iki hanenin bir araya gelmesine izin verilecek. Okullar ve kreşler ise açık kalacak. Etiketler: Koronavirüs Son Güncelleme: 30 Ekim 2020 Cuma 10:46
COVID-19 tespit edilen kişi sayısı 45 milyon 348 bini geçti. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 45 milyon 348 bini geçti.. Yeni tip koronavirüs (COVID-19) görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 186 bin 396 kişi yaşamını yitirdi. Vaka sayısı 45 milyon 348 bin 176'ya çıkarken virüs saptanan 32 milyon 996 bin 335 kişi sağlığına kavuştu. Tedavileri devam eden 11 milyon 165 bin 445 hasta bulunuyor. En fazla vaka ve ölümün görüldüğü ABD'de 9 milyon 212 bin 767 kişide COVID-19 tespit edildi, salgın nedeniyle 234 bin 177 kişi hayatını kaybetti. ABD'nin yanı sıra vaka sayıları 500 bini geçen ülkeler şöyle: "Hindistan (8 milyon 88 bin 851), Brezilya (5 milyon 496 bin 402), Rusya (1 milyon 581 bin 693), Fransa (1 milyon 282 bin 769), İspanya (1 milyon 238 bin 922), Arjantin (1 milyon 143 bin 800), Kolombiya (1 milyon 53 bin 122), İngiltere (965 bin 340), Meksika (912 bin 811), Peru (897 bin 594), Güney Afrika (721 bin 770), İtalya (616 bin 595), İran (596 bin 941), Şili (507 bin 50)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (159 bin 33), Hindistan (121 bin 131), Meksika (90 bin 773), İngiltere (45 bin 955), İtalya (38 bin 122), Fransa (36 bin 20), İspanya (35 bin 639), Peru (34 bin 362), İran (34 bin 113), Kolombiya (30 bin 926), Arjantin (30 bin 442), Rusya (27 bin 301), Güney Afrika (19 bin 164), Şili (14 bin 118), Endonezya (13 bin 701), Ekvador (12 bin 622), Belçika (11 bin 308), Irak (10 bin 815), Almanya (10 bin 435), Türkiye (10 bin 99) ve Kanada (10 bin 74)." Son Güncelleme: 30 Ekim 2020 Cuma 10:16
AB ülkeleri COVID-19 aşısı dağıtımı konusunda uzlaştı. AB Komisyonu Başkanı Ursula von der Leyen, "Üye ülkeler COVID-19 aşılarını aynı anda, aynı koşullarda ve AB nüfusu içindeki paylarına göre alacaklar." dedi.. Avrupa Birliği (AB) Komisyonu Başkanı Ursula von der Leyen, yeni tip koronavirüse (COVID-19) karşı geliştirilecek aşıların dağıtımı konusunda uzlaştıklarını belirterek "Üye ülkeler aşıları aynı anda, aynı koşullarda ve AB nüfusu içindeki paylarına göre alacaklar." dedi. Von der Leyen ve AB Konseyi Başkanı Charles Michel, COVID-19 gündemiyle video konferans yoluyla yapılan AB Liderler Zirvesi'nin sonunda basın toplantısı düzenledi. Avrupa'da salgında son durumunun çok ciddi olduğunu; vakaların, hastaneye kaldırılanların ve ölümlerin ciddi artış gösterdiğini anımsatan Von der Leyen, "Acilen harekete geçmezsek virüsün yayılması sağlık sistemlerimizi mahvedecek." diye konuştu. "Doğru verileri paylaşmalıyız" Salgına karşı AB genelinde uyumlu hareket etmenin önemine işaret eden Von der Leyen, "Avrupa Hastalık Önleme ve Kontrol Merkezi (ECDC) ile gerçek zamanlı olarak kapsamlı ve doğru verileri paylaşmalıyız." dedi. Von der Leyen, "AB Komisyonu, üye ülkeler arasında güvenli sınır ötesi COVID-19 hasta transferlerini finanse etmek için 220 milyon avro kaynak ayırdı." diye konuştu. AB ve üye ülkelerde COVID-19 konusunda danışmanlık yapan uzmanları bir araya getirerek deneyim ve analizleri paylaşacak bir platform kuracaklarını belirten Von der Leyen, geliştirilmekte olan hızlı antijen testlerine AB çapında hızla onay verilmesi konusunda uzlaştıklarını belirtti. Von der Leyen, pek çok AB ülkesinde akıllı telefonlar için geliştirilen Kovid-19 takip uygulaması olduğunu anımsatarak bu uygulamalarının birbirleriyle uyumlu olması ve daha fazla insanın bu uygulamaları yüklemeleri gerektiğini vurguladı. AB ülkelerinin seyahatlerde farklı yolcu bilgilendirme formları kullandıklarını anımsatan Von der Leyen, Komisyonun kasım ayında bu konuda uyum sağlamaya yönelik pilot çalışmayı başlatacağını anlattı. Olası aşı ön alım anlaşmaları Von der Leyen, COVID-19 aşı çalışmalarının doğru ve hızlı değerlendirildiğine işaret ederek AB'nin COVID-19'a karşı geliştirilen olası aşılar için 3 firmayla ön alım anlaşması yaptığını, 4 firmayla da görüşmelerin sürdüğünü ifade etti. AB ülkelerinin COVID-19 aşılarının adil dağıtımına yönelik uzlaşı sağladıklarını söyleyen Von der Leyen, "Üye ülkeler aşıları aynı anda, aynı koşullarda ve AB nüfusu içindeki paylarına göre alacaklar." dedi. Aşıların AB ülkelerine adil dağılımı Michel, COVID-19 vakalarının Avrupa'nın her yerinde hızla arttığını belirterek bazı ülkelerin kapanmaya giderek önlemler aldığını hatırlattı. Sağlık çalışanlarının büyük yük altında olduğunu vurgulayan Michel, bugünkü toplantıda liderlerle testler, temaslıların takibi ve aşıların ele alındığını söyledi. Hızlı testlerin nasıl gönderileceği, nasıl kullanılacağı ve test sonuçlarının üye ülkelerce karşılıklı nasıl tanınacağını görüştüklerini kaydeden Michel, ülkelere göre farklılık gösteren karantina sürelerinin ve karantinanın nasıl uygulanacağını da konuştuklarını belirtti. Michel, aşı konusunda ise "Aşılar hazır olduğunda üye ülkeler arasında adil bir dağıtımın garanti edilmesi konusunda mutabık kaldık." dedi. Toplumda öncelikli olarak hangi grupların aşılanacağını da tartıştıklarını belirten Michel, önceliğin sağlık çalışanları, kronik hastalığı olanlar ve yaşlılar gibi gruplar olacağını bildirdi. Michel, ayrıca aşıların dağıtımında depolama ve nakliye gibi lojistik konuları da konuştuklarını, aşıların güvenilirliği ve yan etkileri gibi olası sorunların da gündeme geldiğini belirterek "Avrupalı liderler bu konularda doğru kararların alınmasında söz sahibi olmak istiyorlar." ifadesini kullandı. Türkiye de gündeme geldi Michel, COVID-19 salgınıyla mücadele konusunda bir araya gelen liderler toplantısında, Türkiye'nin de konuşulduğunu söyledi. Ekim başındaki AB Liderler Zirvesinde Doğu Akdeniz'deki durum ve Türkiye ile ilişkileri ele aldıklarını hatırlatan Michel, "olumlu ve daha az olumlu" olmak üzere iki boyutlu strateji belirlediklerini söyledi. Michel, "Türkiye'ye pozitif gündem için çalışma yolunu önerdik. Şu ana kadar Türkiye bu yolu seçmiş değil." dedi. Doğu Akdeniz'deki tek taraflı eylemleri, provokasyonları ve söylemleri kabul edilemez bulduklarını ve kınadıklarını söyleyen Michel, "Bu konuyu aralık ayında tekrar ele alacağız." ifadesini kullandı. Etiketler: Koronavirüs Avrupa Birliği Son Güncelleme: 30 Ekim 2020 Cuma 10:16
ABD'de vaka sayısı rekor kırdı. ABD'de yeni tip koronavirüs (COVID-19) salgınına yakalananların sayısı 9 milyonu geride bırakırken, günlük vaka sayısı son haftada 3 defa 80 binin üzerinde seyretti.. ABD başkanlık seçimlerine günler kala virüs vakaları hızla artıyor. Johns Hopkins Üniversitesi verilerine göre, Wisconsin'de yoğun bakım yatakları tükenmek üzere, Orta Amerika'da yer alan eyalet yüzde 27,71 ile ülkenin en yüksek COVID-19 pozitif vaka oranlarından birine sahip oldu. ABD'de COVID-19 salgının baş gösterdiği marttan bu yana pozitif vaka sayısı 9 milyonu geçerken, günlük vaka sayısı da salgının başlangıcından bu yana son haftada 3. defa 80 bin barajını aşarak rekor kırdı. Minnesota, Kansas, Güney Dakota ve Ohio eyaletlerinde de salgında ilk günden bu yana en yüksek pozitif vaka rakamlara ulaşıldı. Ohio Valisi Mike DeWine, "Virüs, eyaletin her tarafına hızla yayılıyor, saklanacak yer kalmadı." sözleriyle "tehlikeli gidişata" dikkati çekti. Türklerin yoğun yaşadığı şehirde "sokağa çıkma yasağı" Salgının ABD'de patlak verdiği ilk aylarda en çok etkilenen eyaletlerden New York ve New Jersey'de de vakaların hızla artması yüzünden eski yasaklar, tekrar uygulanmaya başlandı. ABD'de, COVID-19 kaynaklı ölümlerde 5. sırada bulunan New Jersey'nin bazı şehirlerinde zaruri olmayan iş yerleri için tekrar kapatma kararı alındı. Eyaletin kuzey bölgesinde, Türk toplumunun ülkede en çok yaşadığı şehir olan Paterson'da da "geceleri sokağa çıkma yasağı" ilan edilirken, Vali Phill Murphy, eyaletteki virüs vakalarındaki hızlı yükselişin sebebinin ''evlerde yapılan partiler'' olduğunu belirtti. New York'ta ise belediye yetkilileri, bir düğün ve doğum günü partisinde toplam 50 kişiye virüs bulaştığını, 300'den fazla kişin ise karantinaya alındığını duyurdu. Etiketler: Koronavirüs ABD Son Güncelleme: 30 Ekim 2020 Cuma 08:50
Yeni Zelandalılar ötanaziye 'Evet', uyuşturucuya 'Hayır' dedi. Yeni Zelanda’da ötanaziyi yasal hale getirecek, halk oylamasına sunulan yasa, vatandaşların yüzde 65,2'sinin evet oyunu alarak kabul edildi. Ülkede, eğlence amaçlı esrar kullanımını yasallaştıracak öneriye ise 53,1 hayır oyu çıktı.. Radyo Yeni Zelanda’nın haberine göre, ülkede19 Ekim’de yapılan genel seçimlerde vatandaşlara, ötanazi ile hayatlarına son verilmesi ile eğlence amaçlı esrar kullanımının yasallaştırılması hakkındaki görüşleri soruldu. Bağlayıcı özelliği olan referandumda oyların yaklaşık yüzde 83'ü sayılırken 33,8 hayır oyuna karşılık halkın yüzde 65,2’sinin evet dediği ötanaziye izin veren Yaşam Sonunu Seçme Yasası onaylandı. Eğlence amaçlı esrar kullanımını yasallaştıracak öneriye ise 53,1 hayır oyu ile karşı çıkan Yeni Zelandalılar, 46,1 kabul oyu alan tasarının yasallaşmasına onay vermedi. Yasa 6 Kasım 2021'de yürürlüğe girecek Bağlayıcı referandumda onaylanan Yaşam Sonunu Seçme Yasası, referandumun resmi sonuçlarının 6 Kasım’da açıklanmasının ardından bir yıl sonra 6 Kasım 2021’de yürürlüğe girecek. Yasaya göre belirli sağlık sorunları bulunan 18 yaşın üzerindekilerin yararlanabileceği ötanaziyi gerçekleştirecek ilacın, bir doktor veya hemşire tarafından uygulanması sağlanacak. Yeni Zelanda vatandaşları için geçerli olacak yasadan ölümcül hastalıkları olan, altı ay ömrü kalan ve "dayanılmaz" acıları olan insanların yararlanacağı öngörülüyor. İleri yaşta olmak, akıl hastası veya herhangi bir engele sahip olmak ise yasadan yararlanmak için yeterli görülmüyor. Etiketler: Yeni Zelanda Son Güncelleme: 30 Ekim 2020 Cuma 07:41
Japon şirket ABD'nin COVID-19 aşısından 50 milyon doz tedarik edecek. Japon biyo eczacılık ve farmasötik şirketi Takeda, ABD’li Moderna’nın ürettiği yeni tip koronavirüs (COVID-19) aşısı mRNA-1273’ü, 2021'de 50 milyon doz tedarik edecek.. Takeda şirketinden yapılan açıklamaya göre, ABD’li ilaç üreticisi Moderna ile Japonya Sağlık, Çalışma ve Refah Bakanlığı (MHLW) iş birliğiyle oluşturulan sözleşme açıklandı. Buna göre Takeda, COVID-19’a geliştirilen ve faz 3 klinik testlerini tamamlayan Moderna’nın aşı adayı mRNA-1273’ün onaylanması sonrasında, 2021'in ilk yarısından itibaren 50 milyon doz aşıyı ithal edecek. Açıklamada görüşlerine yer verilen Takeda Küresel Aşı İşletme Birimi Başkanı Rajeev Venkayya, firmanın Japonya’da sürdürülebilir ve süratli bir aşı tedariki için hükümet ve bakanlıkla iş birliğini sürdürdüğünü belirterek "Moderna ve Novavax ile çalışmayı tercih ettik ki her ikisi de gelecek vadediyor." ifadesini kullandı. Sözleşme kapsamında, mRNA-1273 aşı adayının dağıtılması öncesinde Japonya'da mevzuata yönelik gerekli işlemler yapılacak. Moderna da Takeda’ya aşının son halini temin ederek firmanın kalkınmasına destek verecek. Japonya Sağlık Bakanlığı, aşının etkili olabilmesi için ülkede 25 milyon kişiye, iki doz uygulanacağını açıkladı. Japonya'da hükümet, İngiliz AstraZeneca ve ABD'li Pfizer üretimi COVID-19 aşılarının başarılı olması halinde bu firmalardan 120 milyon doz temin edilmesi için anlaşmıştı. Öte yandan Takeda şirketi, ABD’li Novavax’ın aşı adayının Japonya'da üretilmesi ve satılması için de hazırlık yaptığını açıkladı. Etiketler: Koronavirüs Son Güncelleme: 30 Ekim 2020 Cuma 04:41
COVID-19 tedavisi gören Cezayir Cumhurbaşkanının durumu stabil. Yeni tip koronavirüs (COVID-19) tedavisi için Almanya'ya nakledilen Cezayir Cumhurbaşkanı Abdulmecid Tebbun'un sağlık durumunun stabil olduğu açıklandı.. Cezayir Cumhurbaşkanlığının Facebook hesabından yaptığı yazılı açıklamada, Almanya'daki bir hastanede kapsamlı muayeneden geçen Tebbun'un tedavisine başlandığı ifade edildi. Açıklamada, Tebbun'un sağlık durumunun stabil olduğu ve endişe verecek bir durumun olmadığı kaydedildi. Cezayir Cumhurbaşkanı, doktorlarının tavsiyesi üzerine önceki gün Almanya'ya nakledilmişti. Tebbun, bazı Cumhurbaşkanlığı ve üst düzey hükümet yetkililerinde COVID-19 belirtileri görülmesi üzerine, 24 Ekim'de kendisini 5 günlük karantinaya almıştı. Son Güncelleme: 30 Ekim 2020 Cuma 02:42
Belçika COVID-19 hastalarını Almanya'ya gönderebilecek. Belçika'daki hastaneler, "gerektiği takdirde" COVID-19 hastalarını tedavi için Almanya'ya gönderecek.. Belçika basınındaki haberlere göre, Belçika Sağlık Bakanı Frank Vandenbroucke, Alman mevkidaşı Jens Spahn ve yakındaki Alman eyaletlerinin yetkilileriyle olası hasta transferi için gerekli düzenlemeleri yaptığını söyledi. Vandenbroucke, Alman yetkililerin, hastanelerde yer olması durumunda Belçika'dan hasta kabul etmeyi önerdiklerini belirterek "Alman mevkidaşlarımın cömert ve içten tavrından dolayı büyük memnuniyet duyuyorum." dedi. Almanya'da bol miktarda yoğun bakım yatağı bulunduğunu kaydeden Vandenbroucke, Belçika'daki hastanelerin bu tekliften yararlanması gerektiğini ifade etti. Belçikalı bakan, çok sayıda hasta gönderilmeyeceğini, vaka değerlendirmesi yapılacağını aktardı. Vandenbroucke'nin açıklamasından kısa süre sonra Alman medyasında, iki Belçikalı hastanın Almanya'ya transfer edildiği belirtildi. Belçika salgından en fazla etkilenen AB ülkelerinin başında Belçika'da 2 bin civarında yoğun bakım yatağı bulunuyor. Bunların yarısı COVID-19 hastalarıyla dolmuş durumda. Belçikalı sağlık yetkilileri, vaka artış hızının aynı şekilde devam etmesi durumunda bir hafta içinde tüm yoğun bakım ünitelerinin tamamen dolacağını tahmin ediyor. Bu nedenle yoğun bakım yatak sayısının kısa sürede 2 bin 800'e çıkarılması planlanıyor. Belçika, Avrupa'da salgından en fazla etkilenen ülkelerin başında geliyor. Belçika, 100 bin kişiye düşen yeni vaka sayısı bakımından birinci sırada yer alıyor. Her gün 15 bine yakın yeni vaka görülen 11,4 milyon nüfuslu ülkede iki hafta önce alınan tedbirlerin yakında daha da sıkılaştırılması bekleniyor. Etiketler: Koronavirüs Son Güncelleme: 30 Ekim 2020 Cuma 02:30
İslam dünyasından Fransa'daki terör saldırısına tepki. İslam dünyasından birçok ülke ve kurum, Fransa'nın Nice kentinde 3 kişinin ölümüne neden olan bıçaklı saldırıyı şiddetle kınadı.. İslam dünyasından birçok ülke ve kurum, Fransa'daki terör saldırısına ilişkin mesaj yayımladı. Fransa'da bir kilise yakınında bıçaklı saldırı: 3 ölü Türkiye Dışişleri Bakanlığından yapılan yazılı açıklamada,"Hiçbir sebep, bir insanın canına kıyılmasını mazur gösteremez, şiddeti meşrulaştıramaz. Kutsal bir ibadet mekanında böyle vahşi bir saldırıyı düzenleyenlerin dini, insani, ahlaki değerlerden nasibini almadığı açıktır. Terörün farklı türleriyle mücadele eden ve terör nedeniyle vatandaşlarını kaybeden bir ülke olarak Nice şehri sakinleri başta olmak üzere Fransız halkıyla terör ve şiddete karşı dayanışma içinde olduğumuzu vurguluyoruz" ifadelerine yer verildi. Cumhurbaşkanı Yardımcısı Fuat Oktay, Cumhurbaşkanlığı İletişim Başkanı Fahrettin Altun, Cumhurbaşkanlığı Sözcüsü İbrahim Kalın, Diyanet İşleri Başkanı Ali Erbaş, AK Parti Sözcüsü Ömer Çelik ve AK Parti Genel Başkanvekili Numan Kurtulmuş da Fransa'daki saldırıyı kınadı. İslam ülkelerinden kınamalar geldi Suudi Arabistan Dışişleri Bakanlığından yapılan yazılı açıklamada, Fransa'da düzenlenen terör saldırısına tepki gösterildi. Tüm dinler, inançlar ve sağduyu ile çelişen bu tür aşırılık yanlısı eylemlerin tamamen reddedildiği kaydedilen açıklamada, nefret, şiddet ve aşırılık doğuran uygulamalara karşı çıkmanın önemi vurgulandı. Bahreyn Dışişleri Bakanlığından yapılan yazılı açıklamada, terör saldırısına tepki gösterilerek olayda hayatını kaybedenler için Fransa hükümeti ve halkına başsağlığı, yaralılara da acil şifa dileğinde bulunuldu. İran Dışişleri Bakanı Cevad Zarif, sosyal medya hesabı üzerinden yaptığı açıklamada, Nice'deki terör saldırısını kınayarak, "Bu nefret söylemi, kışkırtmalar ve şiddetin oluşturduğu ölümcül döngünün yerini mantık ve aklı selim almalı. Radikalliğin daha fazla radikalliği doğurduğunu ve barışın çirkin provokasyonlarla sağlanamayacağını anlamalıyız" ifadelerini kullandı. Umman Dışişleri Bakanlığı, Fransa'daki saldırıyı kınayarak, Fransız halkıyla dayanışma içinde olduğunu duyurdu. Lübnan'da hükümeti kurmakla görevlendirilen Saad el-Hariri de Twitter hesabından yaptığı açıklamada, saldırıyı şiddetle kınadı. Hariri, terörün dininin olmadığını ve tüm Müslümanların İslam ve sevgi peygamberiyle hiçbir ilgisi olmayan, din, ahlak ve insanlıkla hiçbir bağlantısı bulunmayan bu suç eylemini reddetmesi gerektiğini vurguladı. Tunus saldırıya ilişkin soruşturma başlattı Tunus Dışişleri Bakanlığı, yaptığı yazılı açıklamada, Fransız hükümeti ve halkıyla dayanışma içinde olduğunu kaydetti. Tunus resmi haber ajansı TAP'ın haberine göre, saldırıyı gerçekleştirenin Tunus vatandaşı olduğu iddiası üzerine saldırıyı soruşturmak üzere yargı komisyonu kuruldu. İslam dünyası kurumlarından da tepkiler geldi İslam İşbirliği Teşkilatından (İİT) yapılan yazılı açıklamada, Nice'deki Notre Dame Kilisesi'nde düzenlenen bıçaklı saldırı şiddetle kınandı. Gerekçesi ve amacı ne olursa olsun, abartı, aşırılık ve terörizm olgusunun tüm biçimleriyle ve tezahürleriyle reddedildiği kaydedilen açıklamada, nefret ve şiddete yol açan uygulamalardan kaçınılması çağrısında bulunuldu. Dünya Müslüman Alimler Birliği, Fransa'daki terör saldırısıyla ilgili, birliğin Başkanı Ahmed er-Raysuni ve Genel Sekreteri Ali Muhyiddin el-Karadaği'nin imzasıyla yazılı açıklama yayımladı. Açıklamada, "Faili kim olursa olsun, gerekçesi ve amacı ne olursa olsun, bu iğrenç barbarca suçu kınıyoruz" denildi. İslam'ın ve Müslümanların bu terör saldırısıyla alakasının bulunmadığı ve İslam'ın bu tür eylemleri haram kıldığı vurgulanan açıklamada, özellikle Avrupa ülkelerindekiler başta olmak üzere tüm Müslümanlara aşırılık, şiddet ve terörizme yönelik her türlü eğilimle mücadelede hiçbir çabadan kaçınmamaları ve hoşgörü, barış ve şefkat tutumunu pekiştirmeleri çağrısında bulunuldu. Mısır'da Ezher Şeyhi Ahmed et-Tayyib'in imzasıyla yayınlanan yazılı açıklamada da Fransa'daki terör saldırısı şiddetle kınandı. Açıklamada, hoşgörü dini İslam'ın ve semavi dinlerin öğretisiyle örtüşmeyen söz konusu çirkin terör saldırısının kabul edilebilir hiçbir gerekçesinin olamayacağı vurgulandı. Fransa İslam Konseyi (CFCM) Başkanı Muhammed Moussaoui, kuruluşun Twitter hesabından yaptığı açıklamada, ülkenin güneyindeki Nice kentinde düzenlenen saldırıyı şiddetle kınadığını belirtti. İslam dünyasından birçok kişi de yayınladıkları mesajlarla saldırıya tepki gösterdi. Etiketler: Terör Saldırısı Fransa Son Güncelleme: 30 Ekim 2020 Cuma 01:28
Fransa'da COVID-19 vaka sayısı yeniden 50 bine yaklaştı. Fransa'da son 24 saatte 47 bin 637 yeni COVID-19 vakasının tespit edilmesiyle toplam vaka sayısı 1 milyon 282 bin 769'a ulaştı.. Halk Sağlığı Kurumundan yapılan açıklamaya göre, ülkede 250 kişinin daha yaşamını yitirmesiyle can kaybı 36 bin 20'ye ulaştı. Ülkede virüs bulaşan kişi sayısı son 24 saatte 47 bin 637 artışla 1 milyon 282 bin 769'a yükseldi. Hastanelerde 3 bin 156'sı yoğun bakımda olmak üzere, 21 bin 183 kişinin tedavisi sürerken, iyileşenlerin sayısı 1369 artışla 115 bin 287'ye çıktı. COVID-19 testlerinin pozitif çıkma oranı ise yüzde 19,4'e ulaştı. Etiketler: Koronavirüs Fransa Son Güncelleme: 30 Ekim 2020 Cuma 00:38
Rus Azur Havayolları'nın Novosibirsk-İstanbul charter seferleri başladı. Rus Azur Havayolları'nın Novosibirsk-İstanbul arasında charter seferleri başlatmasının ardından 170 yolcu Tolmachevo Uluslararası Havalimanı'ndan hareket eden uçakla İstanbul'a geldi.. Sibirya'dan Türkiye'ye yapılan ilk seferle İstanbul Havalimanı'na ulaşan yolcular, pasaport işlemlerinin ardından bagajlarını aldı. Yolculardan Kira Lisa, ilk kez İstanbul’a geldiğini ve çok heyecanlı olduğunu, Rusya ile Türkiye arasındaki ilişkiler açısından seferlerin iyi olacağını anlattı. Lisa, "Türkiye'yi seviyorum ve burada zaman geçireceğim için mutluyum. Türkiye'de görmekten mutluluk duyacağım birçok yer var. İlk kez gelmeme rağmen İstanbul'da olmaktan memnun olacağımı düşünüyorum" dedi. Rusya'da yaşayan Kubilay Han Sungur ise eskiye göre çok daha kolay bir yolculuk geçirdiğini, ifade ederek, "Daha önceki gelişlerimde bir günüm yolda geçiyordu. Şimdi direkt gelince 6 saat sürüyor" diye konuştu. Novosibirsk-İstanbul arasındaki seferlerin perşembe ve pazar olmak üzere haftada iki frekans olarak planlandığı öğrenildi. Etiketler: Rusya Koronavirüs Son Güncelleme: 29 Ekim 2020 Perşembe 22:32
İspanya ve Portekiz'de COVID-19 vakalarında rekor artış. İspanya ve Portekiz'de yeni tip koronavirüs (COVID-19) salgınında günlük vaka sayıları salgının başlangıcından bu yana en yüksek düzeye çıktı.. İspanya Sağlık Bakanlığı, dün 1 milyon 136 bin 503 olarak açıkladığı toplam vaka sayısını, 23 bin 580 artışla bugün 1 milyon 160 bin 83 olarak güncelledi. Bu, COVID-19'un başlamasından itibaren ülkede tespit edilen en yüksek günlük vaka sayısı oldu. İspanya'da ayrıca COVID-19'dan son 24 saatte 173 ölüm rapor edildi. Bakanlık, son 7 günde 790 kişinin salgından hayatını kaybettiğini ve toplam sayının 35 bin 639'a çıktığını duyurdu. Sağlık Bakanlığı'nda oluşturulan COVID-19 ile mücadele komisyonunun başkanı Fernando Simon, düzenlediği basın toplantısında, İspanya'da pandeminin öldürme oranının yüzde 1 olduğunu söyledi. Simon, ülke genelinde COVID-19 hastalarının hastanelerdeki yoğun bakım ünitelerindeki yatak kapasitesinin yüzde 25,8'ini teşkil ettiğini, bazı bölgelerde bu oranın yüzde 40'ın üzerine çıktığını ifade etti. Önlemler artırılıyor Öte yandan, pandemide ikinci dalganın beklenenden daha sert başlamasından dolayı 25 Ekim'de ilan ettiği olağanüstü hali (OHAL) 9 Mayıs'a kadar uzatan İspanya'da yerel yönetimler de önlemlerini sıklaştırdı. OHAL kapsamında ülke genelinde 23.00 ila 06.00'da sokağa çıkma yasağı ve en fazla 6 kişiye toplanma izni verilmesi uygulanırken, diğer tedbirlerin özerk yönetimlerin inisiyatifine göre değişiyor. Ülkedeki 17 özerk yönetim hükümetinin 14'ü COVID-19'a karşı yeni tedbirler açıklarken, İspanya'nın yüzde 70'inden fazlasına denk gelen 1700'den fazla belediyede (çoğunluğu Katalonya, Bask, Asturias, Aragon, Endülüs ve Murcia'da) serbest dolaşıma kısmi kısıtlama getirildi. Bar ve restoranları geçtiğimiz hafta kapatan Katalonya özerk yönetim hükümeti yarından itibaren 15 gün boyunca bölgesindeki tüm belediyelerde serbest dolaşıma kısıtlama getirilmesi, saat 22.00 ila 06.00'da sokağa çıkma yasağı uygulanması, kültür-sanat etkinlikleri ve okul dışı ekstra faaliyetlerin durdurulması ve jimnastik salonlarının kapatılması kararını aldı. Salgının en yoğun görüldüğü Madrid'de ise yerel yönetim, serbest dolaşım kısıtlamalarının sadece dini tatillerin olacağı 30 Ekim-2 Kasım ve 6-9 Kasım tarihlerinde uygulanacağını duyurdu. Portekiz'deki durum Portekiz Sağlık Bakanlığı COVID-19'dan son 24 saatte 33 kişinin hayatını kaybettiğini ve 4 bin 224 yeni vaka tespit edildiğini duyurdu. Ülkede toplam vaka sayısı 132 bin 616'ya çıktı. Portekiz'de bu zamana kadar COVID-19'dan hayatını kaybedenlerin sayısı da 2 bin 428 oldu. Ülkede artan vaka ve ölü sayılarından dolayı ikinci kez OHAL ilan edilmesi tartışılıyor. Etiketler: İspanya Koronavirüs Son Güncelleme: 29 Ekim 2020 Perşembe 21:44
AB liderleri COVID-19 gündemiyle toplandı. Avrupa Birliği (AB) üyesi ülkelerin liderleri, Avrupa'da COVID-19 vakalarının hızla artmasının ardından alınan tedbirler ve AB içinde salgınla mücadelede ortak çabaları güçlendirmek amacıyla video konferans yoluyla bir araya geldi.. Brüksel'de iki hafta önce yapılan toplantıda ortak adımları atmak üzere mutabık kalan liderler, salgınla toplu mücadelenin nasıl hızlandırılacağını görüşecek. Toplantının odak noktasının hızlı testler, temaslıların takibi ve aşılar olması bekleniyor. Liderlerin hızlı test kitlerinin dağıtımı ve kullanımı, AB içindeki seyahatlerde hızlı test sonuçlarının karşılıklı tanınmasına yönelik çalışmaları ve üyeler arası yardımlaşmayı ele alması planlanıyor. AB liderleri ayrıca bu yıl sonuna kadar hazır hale gelmesi beklenen aşılarla ilgili ortak yaklaşım konusunda görüş alışverişi yapacak. Bu konuda üye ülkelere dağıtım kriterleri, aşılanacak öncelikli toplum gruplarının belirlenmesi ve lojistik sorunların tartışılması öngörülüyor. Etiketler: Koronavirüs Avrupa Birliği Son Güncelleme: 29 Ekim 2020 Perşembe 21:26
Dünya genelinde COVID-19 vaka sayısı 45 milyonu aştı. Dünyada yeni tip koronavirüs (COVID-19) vaka sayısı 45 milyonu geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, Çin'in Hubey eyaletine bağlı Vuhan kentinde ortaya çıkan ve dünya geneline yayılan COVID-19 salgınında tespit edilen toplam vaka sayısı 45 milyon 64 bin 700 oldu. ABD, 9 milyon 148 bin 462 vaka sayısıyla birinci sırada yer alırken, bu ülkeyi 8 milyon 71 bin 189 vaka ile Hindistan, 5 milyon 474 bin 840 vaka ile Brezilya, 1 milyon 581 bin 693 vaka ile Rusya, 1 milyon 235 bin 132 vaka ile Fransa, 1 milyon 194 bin 681 vaka ile İspanya, 1 milyon 130 bin 533 vaka ile Arjantin, 1 milyon 41 bin 935 vaka ile Kolombiya, 965 bin 340 vaka ile İngiltere ve 906 bin 863 vaka ile Meksika, 894 bin 928 vaka ile Peru izliyor. COVID-19 nedeniyle dünya genelinde 1 milyon 183 bin 78 kişi yaşamını yitirdi, 32 milyon 856 bin 483 kişi virüsü yenerek, sağlığına kavuştu. Etiketler: Koronavirüs Son Güncelleme: 29 Ekim 2020 Perşembe 20:59
İspanya'da OHAL 9 Mayıs'a kadar uzatıldı. İspanyol Meclisi, sol koalisyon hükümeti tarafından yeni tip koronavirüs (COVID-19) salgınındaki yüksek vaka artışlarına önlem olarak ilan edilen olağanüstü hali (OHAL) 9 Mayıs'a kadar uzattı.. OHAL'in uzatılmasıyla ilgili mecliste yapılan oylamada 350 milletvekilinden 194'ü "evet", 99'u "çekimser" ve 53'ü "hayır" oyu kullandı. Ayrıca Başbakan Pedro Sanchez'in iki ayda bir genel kurulda COVID-19 ile ilgili gelişmeler konusunda meclisi bilgilendirmesi için ek karar alındı. Oylama öncesinde konuşan Sağlık Bakanı Salvador İlla, "Zaman, önlemleri hafifletme zamanı değil. Önümüzde çok daha zor aylar var" dedi. "Olağanüstü hal gerekli çünkü çok endişe verici bir durumla karşı karşıyayız." diyen İlla, uzun ve geçmiş yıllardan farklı bir kışın kendilerini beklediğini ifade etti. Oylamada çekimser kalan ana muhalefetteki sağcı Halk Partisi (PP) ve "hayır" oyu kullanan aşırı sağcı Vox Partisi ise COVID-19 salgınını yönetiminden dolayı hükümeti sert dille eleştirdi. İspanya'da yasalar gereği OHAL en fazla 15 gün geçerli olurken ülke demokrasi tarihinde ilk kez meclisin onayıyla 6 ay geçerli olacak şekilde OHAL ilan edildi. Salgından dolayı ilk olarak 14 Mart-21 Haziran arasında OHAL ilan eden İspanya, bu süreçte halka mecbur olmadıkça (işe gitmek, sağlık veya alışveriş) sokağa çıkma yasağı getirilmiş, okul, bar, restoran ve mağazalar kapatılmıştı. İkinci kez ilan edilen ve 25 Ekim'den itibaren geçerli olan OHAL'de ise ülke genelinde gece sokağa çıkma yasağı getirilerek, en fazla 6 kişiye kadar toplanma izni verildi. Hükümet, serbest dolaşım kısıtlamaları ile diğer ek önlemlerde yetkiyi şimdilik özerk yönetimlere bırakıyor. Sağlık Bakanlığının dün açıkladığı son verilerine göre COVID-19'da ülkede toplam vaka sayısı 1 milyon 136 bin 503'e çıkarken, salgından 35 bin 466 kişi hayatını kaybetti. Etiketler: İspanya Koronavirüs Son Güncelleme: 29 Ekim 2020 Perşembe 18:23
Balkanlar'daki liderlerden 29 Ekim mesajı. 29 Ekim Cumhuriyet Bayramı dolayısıyla Balkanlar'daki liderler ve siyasetçiler tebrik mesajları paylaştı.. Kosova Cumhurbaşkanı Haşim Thaçi, sosyal medya hesabından yaptığı paylaşıma Cumhurbaşkanı Recep Tayyip Erdoğan ile bir fotoğrafını ilişkilendirerek, "Bu Cumhuriyet Bayramı'nı Kosova, sıkı dost ve müttefik olarak Türkiye ile kutlamaktan gurur duyuyor. Kosova halkı adına Cumhurbaşkanı Recep Tayyip Erdoğan, hükümet ve Türk halkının refahı için en iyi dileklerimizi sunuyorum" ifadelerini kullandı. Kosova Başbakanı Avdullah Hoti de sosyal medya hesabından yaptığı paylaşımda, "Türkiye Cumhuriyeti halkına en iyi dileklerimi içtenlikle iletmekten gurur ve mutluluk duyuyorum" dedi. Dışişleri ve Diaspora Bakanı Meliza Haradinaj-Stublla da bakanlık aracılığıyla paylaştığı tebrik mesajında, ülkesinin Türkiye ile ikili ve diplomatik iş birliğini derinleştirmeye olan kararlılığını ifade etti. Haradinaj-Stublla, Türkiye'ye, devlet inşası ve uluslararası alanda güçlendirilmesi yolunda ülkesine verdiği destekten dolayı teşekkür etti. Arnavutluk Meclis Başkanı Ruçi'den mevkidaşı Şentop'a mektup Arnavutluk Meclis Başkanı Gramoz Ruçi, 29 Ekim Cumhuriyet Bayramı dolayısıyla Türkiye Büyük Millet Meclisi (TBMM) Başkanı Mustafa Şentop'a tebrik mektubu gönderdi. Büyük devlet adamı Mustafa Kemal Atatürk tarafından yaklaşık bir asır önce Türkiye Cumhuriyeti'nin ilanını Türkiye'nin tarihi başarısı olarak nitelendiren Ruçi, "Türkiye Cumhuriyeti'nin ilk cumhurbaşkanı olarak Atatürk, bağımsız, laik, modern bir devletin temellerini attı ve Türkiye'de liberal ve demokratik eğilimlerin gelişmesi için zemin yarattı" değerlendirmesinde bulundu. Arnavut halkı ve Arnavutluk Meclisinin dost ve NATO müttefiki Türkiye'nin başarılarını sevinçle takip ettiğini vurgulayan Ruçi, gelişim, refah ve demokrasi yolunda ilerleme dilediğini ve bölgede ve ötesinde barış, istikrar ve güvenliğe artan katkıyı memnuniyetle karşıladıklarını aktardı. Cumhuriyet Bayramı'nın Türkiye, Arnavutluk, bölge, Avrupa ve dünya için yeni tip koronavirüs (COVID-19) salgını ile mücadele gibi zor bir dönemde kutlandığını anımsatan Ruçi, herkesin bu zorlu savaşı kazanması ve normal hayata dönmesi temennisinde bulundu. Etiketler: 29 Ekim Cumhuriyet Bayramı Son Güncelleme: 29 Ekim 2020 Perşembe 19:47
Belçika'da hastanelerdeki doluluk alarm veriyor. Avrupa'da yeni tip koronavirüs (COVID-19) salgınından en fazla etkilenen Belçika'da hastanelerdeki doluluk "alarm verici" düzeye çıkınca uzmanlar Belçikalı yöneticilere acilen daha sıkı önlemler alınması için uyarıda bulundu.. Ulusal Halk Sağlığı Enstitüsünün verilerine göre, COVID-19 bulaşma oranında Avrupa'da en üst sıradaki Belçika'da yaklaşık 2 bin yoğun bakım yatağının yarısı COVID-19 hastalarıyla doldu. Hastanelerdeki ağır hasta sayısında artış üzerine uzmanlar federal ve bölgesel hükümetleri daha sıkı önlemler almaları için uyardı. Belçika hükümetinin salgın konusundaki danışmanı virolog Marc Van Ranst, yarın salgındaki durumu ele alacak İstişare Komitesi toplantısı öncesinde "acilen frene basmak ve ülkede tam bir kapanmaya gitmek" gerektiğini söyledi. Van Ranst, sağlık sistemindeki durumun "kritik" olduğunu, acilen önlem alınması gerektiğini bildirdi. Diğer uzmanlar da Belçika'da 22.00-06.00 arasındaki sokağa çıkma yasağı ve restoran, bar ve kafelerin kapalı tutulması gibi tedbirlerin yetmeyeceğini belirtti. Sağlık sistemi çökebilir Salgında sıkça görüşlerine başvurulan Anvers Üniversitesi Tıp Fakültesi Epidemiyoloji Profesörü Pierre Van Damme, Belçika'nın uluslararası yardım istemek zorunda kalabileceğini söyledi. Van Damme, sağlık sisteminin çökme tehlikesi bulunduğunu belirterek, başta Almanya gibi komşu ülkeler olmak üzere başka ülkelerden yardım istenmesi, otellerin hastaneye dönüştürülmesi, ordunun göreve çağrılması gibi durumlarla karşılaşılabileceği uyarısında bulundu. Belçika'daki hastanelerde 2 bin yoğun bakım yatağı ve yoğun bakımda 993 hasta bulunuyor. Ulusal Halk Salığı Enstitüsü de hasta sayılarındaki artışın böyle devam etmesi durumunda yoğun bakım yataklarının gelecek hafta dolacağını öngörüyor. Böyle bir durumu önlemek için durumu daha hafif olan hastaların otellerde tedavi altına alınması ve ordunun sağlık çalışanlarına yardım etmesi gibi seçenekler üzerinde duruluyor. İlk dalgadaki zirve aşıldı Belçika şu anda 100 bin kişiye düşen 1497 vakayla Avrupa'da salgından en fazla etkilenen ülke konumunda. Toplam vaka sayısının 368 bini geçtiği ülkede şu ana kadar 11 bin 170 kişi hayatını kaybetti. Günlük ortalama yeni vaka sayısı ise 14 bin 356. Hastanelerde 5 bin 924 COVID-19 hastası tedavi görüyor. Bu sayı salgının ilk dalgasında zirvenin görüldüğü nisan ayındaki sayıların da üzerinde. Yoğun bakımda 993, solunum cihazına bağlı 541 hasta bulunuyor. Etiketler: Belçika Koronavirüs Son Güncelleme: 29 Ekim 2020 Perşembe 17:42
ABD'de COVID-19'dan ölenlerin sayısı 233 bini geçti. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 1056 artarak 233 bin 157'ye yükseldi.. COVID-19 verilerinin derlendiği "Worldometer" internet sitesine göre, ABD'de COVID-19 bulaşan kişi sayısı son 24 saatte 84 bin 59 artışla 9 milyon 123 bin 229'a ulaştı. Salgın dolayısıyla yaşamını yitirenlerin sayısı ise son 24 saatte 1056 artarak 233 bin 157'ye çıktı. Ülkede iyileşenlerin sayısı 5 milyon 934 bini, toplam test sayısı da 140 milyonu geçti. En çok vaka 934 bin 813 ile Teksas eyaletinde görülürken, bunu 920 bin 805 vakayla California ve 790 bin 426 vakayla Florida takip ediyor. Ölü sayısında ise New York 33 bin 621 can kaybıyla ilk sıradaki yerini koruyor. COVID-19 salgınında vaka ve ölü sayısında dünyada ilk sırada bulunan ABD'yi, 8 milyon 41 binden fazla vakayla Hindistan ve 5 milyon 469 bini aşkın vakayla Brezilya izliyor. Etiketler: ABD Koronavirüs Son Güncelleme: 29 Ekim 2020 Perşembe 17:02
İngiltere'de günlük 96 bin kişinin COVID-19'a yakalandığı tahmin ediliyor. İngiltere'de yapılan bir araştırmada, günde 96 bin kişinin yeni tip koronavirüse (COVID-19) yakalandığının tahmin edildiği bildirildi.. Imperial College Londra tarafından yayımlanan bir araştırmada, ülkede salgının yayılım hızının ciddi şekilde arttığı ve COVID-19 vakalarının her dokuz günde bir ikiye katlanmış olabileceği belirtildi. Ülkede 18 Eylül-5 Ekim ve 16-25 Ekim arasındaki vaka sayılarının karşılaştırıldığı araştırmada, salgının yalnızca belirli bölgelerde değil tüm ülkede ve her yaş grubunda hızla yayıldığı ifade edildi. Araştırmada, salgının 55-64 yaşındakilerde hızla yayıldığı, en çok COVID-19 vakasının ise 18-24 yaş aralığındaki gençlerde görüldüğü kaydedildi. Günde 96 bin İngiliz'in COVID-19'a yakalandığının tahmin edildiği araştırmada, başkent Londra'da her bir COVID-19 vakasının virüsü ortalama 3 kişiye bulaştırdığı bilgisi paylaşıldı. Salgında "çok kritik bir aşamaya" gelindiğine dikkat çekilen araştırmada, bu durumun düzeltilmesi için ciddi adımların atılması gerektiği uyarısı yapıldı. Araştırmada görüşlerine yer verilen Imperial College Londra'da öğretim görevlisi olan Prof. Paul Elliott, ülke genelinde daha fazla hastane yatışlarına ve ölümlere sebep olacak COVID-19 vaka sayılarıyla karşılaştıklarını bildirdi. İngiltere'de hükümetin bilim danışmanı Patrick Vallance, 20 Eylül'de yaptığı açıklamada, COVID-19 vakalarının her hafta 2 kat arttığına dikkati çekerek bu şekilde devam etmesi durumunda ekim ortalarında günlük 50 bin vakanın görülebileceği uyarısında bulunmuştu. Ülkede dün 24 bin 701 COVID-19 vakasının tespit edildiği ve 310 kişinin COVID-19 nedeniyle hayatını kaybettiği bildirilmişti. Etiketler: Koronavirüs Son Güncelleme: 29 Ekim 2020 Perşembe 14:36
İran Cumhurbaşkanı Ruhani'den, 29 Ekim mesajı. İran Cumhurbaşkanı Hasan Ruhani, 29 Ekim Cumhuriyet Bayramı nedeniyle kutlama mesajı yayınladı.. İran Cumhurbaşkanı Ruhani, mesajında mevcut uluslararası koşullar ve dünyada koronavirüs salgını döneminde, iki büyük komşu ülkenin ikili ilişkilerinin korumasının önemine vurgu yaptı. Ruhani, ticaret ve sağlık alanındaki işbirliğinin öncelikli olduğunu kaydetti. Sayın #Ruhani Türkiye’nin #milli_gününü kutladı Iran İslam Cumhuriyeti Cumhurbaşkanı yayınladığı mesajında #Türkiye’nin #Cumhuriyet_bayramını kutlayarak, mevcut uluslararası koşullar ve dünyada koronavirüs salgını döneminde, — Iran Embassy in Turkey (@Iran_in_Turkey) October 29, 2020 Etiketler: İran 29 Ekim Cumhuriyet Bayramı Son Güncelleme: 29 Ekim 2020 Perşembe 13:25
Merkel koronavirüs tedbirlerini savundu: Uygun ve orantılı. Almanya Başbakanı Angela Merkel, "Tedbirler uygun, gerekli ve orantılı. Eğer yoğun bakım ünitelerinin dolmasını bekleseydik o zaman çok geç kalmış olacaktık dedi.. Almanya Başbakanı Angela Merkel, yeni tip koronavirüs (COVID-19) ile mücadelede ülkede yeni alınan tedbirleri savundu. Merkel Federal Mecliste (Bundestag) yaptığı konuşmada ülke çapında alınan yeni tedbirleri savunarak "Tedbirler uygun, gerekli ve orantılı. Eğer yoğun bakım ünitelerinin dolmasını bekleseydik o zaman çok geç kalmış olacaktık." dedi. Almanya'da COVID-19 vaka sayılarının artışını "dramatik" olarak niteleyen Merkel, tedbirlerin bu vaka sayılarının düşürülmesi için alındığını belirtti. Yoğun bakımlarda tedavi gören COVID-19 hastalarının sayısının son 10 günde iki kat yükseldiğine dikkati çeken Merkel, "18 Ekim'de 769 yoğun bakım hastası mevcutken bu rakam 10 gün sonra 28 Ekim'de 1569 hastaya yükseldi. Bu tempoda artan virüs vaka sayısı yoğun bakım ünitelerinin kapasitesini zorlayacak. Kış ayları öncesinde dramatik bir durumdayız. Virüs istisnasız hepimizi etkiliyor." diye konuştu. Şansölye Merkel COVID-19 ile mücadele de topyekûn mücadelenin önemine dikkati çekerek "Birbirimizle ve birbirimiz için. Bu tarihsel krizi atlatmanın tek yolu budur. Kış çok zor geçecek. Dört uzun, zor ay. Ama bitecek." ifadelerini kullandı. Merkel'in konuşmasını yaparken aşırı sağcı Almanya için Alternatif Partisi (AfD) milletvekillerinin konuşmayı bölmesi üzerine Meclis Başkanı Wolfgang Schaeuble milletvekillerini uyardı. Almanya'da 2 Kasım'dan itibaren geçerli olacak yeni tedbirler Almanya'da alınan yeni tedbirlere göre, tiyatro, opera ve konser salonları kapalı kalacak. Spor salonları, sinema, eğlence alanları, yüzme havuzları hizmet vermeyecek. Tüm kamuya açık alanlarda eğlenceler iptal edilecek. Restoran, bar ve birahaneler kapalı kalacak ancak restoranlardan dışarıya paket servisi yapılabilecek. Futbol maçları seyircisiz oynanmaya devam edecek. Vücut temizliği ve bakım salonları, kozmetik ve masaj salonları, dövmeciler ile genelev benzeri mekanlar kapanacak. Mağazalar, 10 metrekareye 1 kişi alacak şekilde müşteri kabul edebilecek. İkiden fazla hanenin mensuplarının buluşması yasaklanacak. Yeni tedbirler kasım sonuna kadar geçerli olacak, süre sonunda tekrar değerlendirme yapılacak. Etiketler: Angela Merkel Koronavirüs Son Güncelleme: 29 Ekim 2020 Perşembe 13:10
Rusya'da son 24 saatte 17 bin 717 yeni vaka. Rusya'da COVID-19 salgınının başlamasından bu yana son 24 saatte 17 bin 717 vakayla "en yüksek günlük rakam" görüldü.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, salgının başlangıcından bu yana COVID-19’dan kaynaklanan günlük ölü sayısı da en yüksek seviyeye ulaştı. Son 24 saatte hayatını kaybedenlerin sayısı 366 artışla 27 bin 301, iyileşenlerin sayısı ise 14 bin 740 artarak 1 milyon 186 bin 41’e çıktı. Ülke genelinde son 24 saatte 17 bin 717 kişide virüs tespit edildi ve böylece toplam vaka sayısı 1 milyon 581 bin 693'e yükseldi. Vaka sayısındaki günlük artış oranı yüzde 1,1 olarak açıklandı. Başkent Moskova'da son 24 saatte COVID-19 vaka sayısı 4 bin 906 artarak 413 bin 928’e, virüs kaynaklı ölü sayısı da 66 artışla 6 bin 644'e çıktı. Rusya İnsan Sağlığı ve Tüketici Haklarını Koruma Servisi, son 24 saatte 553 bin COVID-19 testinin yapıldığını ve böylece toplam test sayısının 59 milyon 200 bini geçtiğini duyurdu. Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Ülkede dün itibarıyla COVID-19'a karşı alınan tedbirler kapsamında halka açık alan, toplu ulaşım araçları, taksi, araç park yerleri ve asansörlerde maske kullanılması zorunluluğu devreye girmişti. Moskova hariç, ülkenin tüm şehirlerinde 23.00-06.00 saatleri arasında eğlence mekanları, restoran, bar ve kafelerin faaliyetleri yasaklanmıştı. Etiketler: Rusya Koronavirüs Son Güncelleme: 29 Ekim 2020 Perşembe 13:04
Suudi Arabistan bütçesi 9 ayda 49,2 milyar dolar açık verdi. Suudi Arabistan'ın bütçesi, 2020'nin ilk 9 ayında 49,2 milyar dolar (184,11 milyar riyal) açık verdi.. Suudi Arabistan Maliye Bakanlığının açıklamasına göre, koronavirüs (Covid-19) salgınında petrol fiyatlarında yaşanan düşüş nedeniyle genel bütçe gelirleri 2020'nin ilk dokuz aylık döneminde yüzde 24 düşerek 144,4 milyar dolar oldu. Buna karşın devlet giderleri, ilk 9 aylık dönemde yüzde 3 düşerek 193,6 milyar dolar olarak kayda geçti. Ülkede geçen yılın aynı dönemine ait bütçe 190,3 milyar dolardı. Bütçedeki daralmaya, küresel petrol fiyatlarındaki düşüşün bir sonucu olarak, ülkenin petrol gelirlerinde yıllık yüzde 33 düşüşün sebep olduğu kaydedildi. Ülkede Covid-19 sebebiyle alınan tedbirler sonucu petrol dışı gelirlerin de yüzde 5 azaldığı aktarıldı. Suudi Arabistan'ın, 2019 sonunda 180,8 milyar dolar olan kamu borçlarının da bu yılın üçüncü çeyreğinde yüzde 25 artarak 226,14 milyar dolara ulaştığı belirtildi. Etiketler: Koronavirüs Suudi Arabistan Son Güncelleme: 29 Ekim 2020 Perşembe 12:20
ABD'de 3 Kasım başkanlık seçim süreci nasıl işleyecek?. ABD, 59. başkanlık seçimleri için gün sayarken, seçim sürecinin nasıl işleyeceği, Demokratlar ile Cumhuriyetçileri karşı karşıya getiren postayla oy kullanma uygulaması ve seçim sonrasındaki muhtemel tartışmalı süreç, gündemin ilk sırasında.. ABD'de 3 Kasım Salı günü yapılacak başkanlık seçimlerinde Cumhuriyetçi Donald Trump ile Demokrat Joe Biden, Beyaz Saray'ı kazanabilmek için kozlarını paylaşacak. Anketlere bakıldığında Biden yarışı önde götürürken, analistler, 2016'daki seçimlerde anketlerin yanlış çıktığına işaret ederek Trump'ın da hala kazanma şansı olduğunu belirtiyor. Öte yandan ABD'deki seçim sistemi, COVID-19 nedeniyle genişletilen postayla oy kullanma sistemi ve seçimden sonraki sürecin nasıl işleyeceği konuları gündemi meşgul ediyor. Postayla oy kullanma nedir? ABD'de seçim kanunlarına göre bir seçmen, belirli durumlarda seçim sandığına gitmeden uzaktan posta yoluyla oy kullanabiliyor. COVID-19 salgınına kadar ABD'de sadece birkaç eyaletteki seçmenler, sandığa gitmeden posta yoluyla oy kullanıyorlardı. Ülkedeki birçok eyalet ise geçerli bir mazereti olan seçmenlere (yurt dışında bulunmak, hastalık, mecburi görev, askerlik gibi) önceden başvuruda bulunmak kaydıyla posta yoluyla oy kullanma seçeneğini sunuyor. Az sayıdaki eyalet ise herhangi bir mazeret belirtmeden de sadece başvuru yapılması durumunda söz konusu seçmenlere postayla oy kullandırıyor. Ülkeyi vuran COVID-19 salgını ise tüm bu yerleşik geleneği önemli ölçüde etkilemiş durumda. Salgını zaten "geçerli bir mazeret" olarak kabul eden birçok eyalet, tüm seçmenlerinin herhangi bir başvuruda bulunmasalar bile sandık başına gitmeden posta yoluyla oy kullanabilmesinin önünü açtı. Son verilere göre, ABD'de 9 eyalet ve başkent Washington DC'de kayıtlı 44 milyon seçmene (yüzde 21) herhangi bir başvuruya gerek olmaksızın "otomatik olarak" oy pusulaları gönderiliyor. Bu eyaletlerin çoğunda Demokrat seçmenler ön planda. 34 eyalette kayıtlı 118 milyon seçmene (yüzde 57) "başvuruda bulunması halinde evlerine oy pusulası" gönderilecek şekilde postayla oy kullanma hakkı tanınıyor. Bu kişiler bir mazeret bildirmek zorunda olmadığı gibi koronavirüs salgınını da mazeret olarak gösterebiliyor. Kalan 7 eyalette kayıtlı 46 milyon seçmen ise (yüzde 22) posta yoluyla oy kullanabilmek için Kovid-19 dışında "geçerli bir mazeret bildirmek" zorunda. Çoğu Cumhuriyetçi olan bu eyaletlerdeki seçmenlerin büyük çoğunluğunun 3 Kasım'da sandık başında oy kullanması bekleniyor. Kritik eyaletlerdeki sayım süreci, seçim gündemini belirleyecek Eyaletlerde postayla oy talep etme ve oy pusulalarının adreslere gönderilmesi işlemleri, şu anda tüm eyaletlerde sona ermiş durumda. Postayla gönderilen oy pusulalarının üzerine vurulan posta damgası için son gün 3 Kasım olsa da hangi tarihe kadar gelen oyların kabul edileceği ya da oyların resmi sayım sürecine ne zaman başlanacağı konusunda her eyaletin farklı uygulaması bulunuyor. Seçimin kaderini belirleyecek kritik eyaletlerden Florida'da 3 Kasım'dan sonra seçim merkezlerine ulaşan ve posta yoluyla kullanılan oylar kabul edilmeyecek. Eyalette posta yoluyla gelen oyların sayımına, seçim gününden 22 gün önce başlandı. Gerek seçim gününden sonra oyların kabul edilmeyecek olması gerek sayım sürecine erken başlanması sebebiyle bu eyaletteki sonuçların 3 Kasım gecesi büyük oranda netleşmesi bekleniyor. Bir diğer kritik eyalet Pensilvanya'da ise ABD Yüksek Mahkemesi, 6 Kasım'a kadar seçim merkezlerine ulaşan oyların kabul edilmesine hükmetti. Postayla ulaşan oyların sayımına, seçim gününden önce başlanamayacak eyalette, sonuçların büyük ihtimalle gecikmesi bekleniyor. Seçim sonuçlarının kafa kafaya çıkması durumunda, Florida'nın 29, Pensilvanya'nın ise 20 Seçiciler Kurulu Delegesi, muhtemelen seçimlerin kaderini belirleyecek. Diğer kritik eyaletlerden Wisconsin ve Arizona'da, 3 Kasım'dan sonra ulaşan oy pusulaları kabul edilmezken; Kuzey Carolina 6 Kasım'a, Michigan'da ise 17 Kasım'a kadar ulaşan oy pusulaları geçerli sayacak. Kuzey Carolina ve Arizona'da oyların sayım işlemine seçimlerden 14 gün önce başlandı ancak Michigan ve Wisconsin'de oyların sayımı, seçim gününe kadar mümkün olmayacak. Seçiciler Kurulu bakımından Michigan'ın 16, Wisconsin'in 10, Kuzey Carolina'nın 15, Arizona'nın ise 11 delegeye sahip olması, tüm bu eyaletleri yeni başkanın belirlenmesi noktasında hayli önemli konuma taşıyor. 74 milyonu aşkın seçmen erken oy kullandı Yakın tarihteki seçimlere bakıldığında, sandığa gitme oranının yüzde 55'ler seviyesinde gerçekleştiği ülkede, bu yıl sandık başında ya da posta yoluyla kullanılan erken oyların sayısındaki kayda değer artış dikkat çekiyor. Ülkede 74 milyonu aşkın kişi, halihazırda oyunu kullanmış durumda. Bu kişilerin 49 milyondan fazlasının posta yoluyla, 25 milyondan fazlasının da seçim merkezlerine giderek sandık başında oyunu kullandığı belirtiliyor. ABD'de sadece erken kullanılan oylarla 2016'daki toplam kullanılan oy sayısının 3'te 1'inden fazla olması ve Cumhuriyetçi seçmenlerin büyük oranının oy için 3 Kasım'ı beklediği göz önüne alındığında, bu yılki seçimlere katılımın yüzde 65 seviyesini bulabileceği tahmini yapılıyor. Beyaz Saray’a giden yol 270 delegeden geçiyor ABD'de başkanlık seçimlerinde en fazla oyu alan aday değil en fazla delegeyi kazanan aday, başkanlık koltuğuna oturuyor. "Delegeler Kurulu" (Electoral College) adı verilen sistemde, her eyalete farklı ağırlıklarla dağıtılmış toplam 538 delege bulunuyor. Bu sayının yarıdan 1 fazlasına, yani 270 delegeye ulaşan aday, başkan olmaya hak kazanıyor. 2016'daki son seçimleri kazanan Trump 304 delegeye ulaşmış ancak rakibi Hillary Clinton, Trump'tan yaklaşık 3 milyon daha fazla oy almıştı. 3 Kasım'dan sonra ABD'yi nasıl bir süreç bekliyor? ABD'de seçim süreci, esasen seçim gününden sonra da uzun bir süreyi kapsıyor. Seçim sonuçlarının gecikmesi durumunda, sonraki aşamalar için Anayasa ve kanunlarla belirlenmiş bazı tarihlerin değiştirilmesi söz konusu olmadığından, bu durum da beraberinde yeni bir kaos getirebilir. Tarihler, eyaletlere göre farklılık gösterse de tüm eyaletlerin 10 Kasım-11 Aralık'ta seçim sonuçlarını resmen onaylaması gerekiyor. Tüm eyaletler, 8 Aralık'a kadar tüm oyları sayıp, hangi adayın delege oyu kazandığına karar vermek zorunda. 14 Aralık'a kadar her eyaletin Seçiciler Kurulu üyesi, başkan adayına oyunu verip, bu oyları Washington'a göndermeli. Gönderilen oyların en geç 23 Aralık'a kadar ABD Kongresine ulaşması gerekiyor. 3 Kasım'da yapılacak seçimlerde seçilen Temsilciler Meclisi ve Senato üyeleri, 3 Ocak'ta yemin ederek görevlerine başlayacak. 6 Ocak'ta ise hem Temsilciler Meclisi hem de Senato Üyeleri, Temsilciler Meclisi Genel Kurulu salonunda bir araya gelecek. Aynı zamanda Senato Başkanı da olan ABD Başkan Yardımcısı Mike Pence'in başkanlığında, Kongre'nin her iki kanadından birer temsilcisi eyaletlerden gelen oyları alfabetik sıraya göre okuyup sayacak. Bu süreç tamamlandıktan sonra kendisine teslim edilen sonuçları Pence, resmi olarak duyuracak ve varsa itirazları dinleyecek. Tüm bu takvimin normal olarak işlemesi durumunda, ABD'nin yeni başkanı 20 Ocak'ta düzenlenecek yemin töreniyle görevine resmen başlayacak. Etiketler: ABD Başkanlık Seçimleri Donald Trump Joe Biden Son Güncelleme: 29 Ekim 2020 Perşembe 12:08
Almanya'da günlük vaka sayısı rekor kırdı. Almanya'da yeni tip koronavirüs (COVID-19) salgınında, son 24 saatte 16 bin 774 yeni vaka tespit edildi.. Almanya’da bulaşıcı hastalıklar alanında çalışmalar yürüten ve hükümeti bilgilendiren Robert Koch Enstitüsünce (RKI) yapılan açıklamada, ülkede COVID-19 tespit edilen kişi sayısı son 24 saatte 16 bin 774 artarak toplam 481 bin 13’e yükseldi. Bugün açıklanan rakam, salgının başından bu yana Almanya’da kaydedilen en yüksek günlük vaka sayısı oldu. Son 24 saatte 89 kişinin yaşamını yitirmesiyle toplam can kaybı ise 10 bin 272’e yükseldi. Ülkede COVID-19’dan iyileşenlerin sayısı 339 bin 200'e ulaştı. Yoğum bakım ünitelerinden sorumlu doktorlar endişeli Hamburg-Eppendorf Hastanesi yoğum bakım ünitesi sorumlusu Stefan Kluge, yaptığı açıklamada, vaka artışını endişeyle karşıladıklarını söyledi. Kluge, enfekte olanların yaklaşık yüzde 5'inin hastanede ve yüzde 2'sinin yoğun bakım ünitesinde tedavi edilmesi gerektiğini belirtti. 70 yaş üzeri kişilerde yüzde 50'nin üzerinde ölüm riski olduğunu belirten Kluge, Almanya'da ölenlerin yaş ortalamasının 79 olduğunu aktardı. Etiketler: Koronavirüs Son Güncelleme: 29 Ekim 2020 Perşembe 10:13
COVID-19 tespit edilen kişi sayısı 44 milyon 774 bini geçti. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 44 milyon 774 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 179 bin 232 kişi yaşamını yitirdi. Vaka sayısı 44 milyon 774 bin 935'e çıkarken, virüs saptanan 32 milyon 727 bin 721 kişi sağlığına kavuştu. Tedavisi devam eden 10 milyon 867 bin 982 vaka bulunuyor. En fazla vaka ve ölümün görüldüğü ABD'de 9 milyon 120 bin 751 kişide COVID-19 tespit edildi, salgın nedeniyle 233 bin 130 kişi hayatını kaybetti. ABD'nin yanı sıra vaka sayıları 500 bini geçen ülkeler şöyle: "Hindistan (8 milyon 40 bin 203), Brezilya (5 milyon 469 bin 755), Rusya (1 milyon 563 bin 976), Fransa (1 milyon 235 bin 132), İspanya (1 milyon 194 bin 681), Arjantin (1 milyon 130 bin 533), Kolombiya (1 milyon 41 bin 935), İngiltere (942 bin 275), Meksika (906 bin 863), Peru (894 bin 928), Güney Afrika (719 bin 714), İtalya (589 bin 766), İran (588 bin 648), Şili (505 bin 530)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (158 bin 468), Hindistan (120 bin 563), Meksika (90 bin 309), İngiltere (45 bin 675), İtalya (37 bin 905), Fransa (35 bin 785), İspanya (35 bin 466), Peru (34 bin 315), İran (33 bin 714), Kolombiya (30 bin 753), Arjantin (30 bin 71), Rusya (26 bin 935), Güney Afrika (19 bin 111), Şili (14 bin 32), Endonezya (13 bin 612), Ekvador (12 bin 608), Belçika (11 bin 170), Irak (10 bin 770), Almanya (10 bin 359), Kanada (10 bin 32) ve Türkiye (10 bin 27)." Etiketler: Koronavirüs Son Güncelleme: 29 Ekim 2020 Perşembe 09:44
ABD'nin Pennsylvania eyaletinde sokağa çıkmak yasaklandı. ABD’nin Pennsylvania eyaletindeki Philadelphia şehrinde, 2 polisin, elinde bıçak bulunan siyahi Walter Wallace'i öldürmesi üzerine başlayan protestoların kontrol altına alınması için şehirde bu gece sokağa çıkma yasağı uygulanacağı bildirildi.. Yerel medyaya yansıyan haberlerde, protestoların 3. gecesinde, yerel saatle 21.00’den perşembe 06.00’ya kadar şehir genelinde sokağa çıkma yasağı ilan edildiği duyuruldu. Emniyet yetkilileri, pazartesi gecesinden beri devam eden protesto gösterilerinde şimdiye kadar 172 kişinin gözaltına alındığını, 53 polis memurunun yaralandığını ve 17 polis aracının zarar gördüğünü açıkladı. Wallace’in ailesi, yerel medyaya yaptığı açıklamada, protestolarda yağmalama ve kaosa son verilmesi çağrısında bulunarak, "Ailemize ve vurulan oğlumuza saygı duyun, şehirde devam eden bu şiddetle kaosa bir son verin." ifadelerini paylaştı. Walter Wallace olayı Pazartesi günü bir ihbarı değerlendiren polisler, olay yerinde elinde bıçak olduğu ve polislerin üzerine yürüdüğü belirtilen 27 yaşındaki Walter Wallace adlı siyahi genci, 14 el ateş ederek öldürmüştü. Wallace’in babası Walter Wallace Sr, olaydan sonra yaptığı açıklamada, oğlunun akli sağlık sorunları yaşadığını ve bu nedenle ilaç kullandığını belirtmişti. Baba Wallace, vücuduna 10 kurşun isabet eden oğlunun ikiz çocuk babası olduğunu belirterek, "Niye şok tabancası kullanmadılar?" diye sormuştu. Wallace’in vurulma anı görüntülerinin sosyal medyaya yansımasıyla polisi protesto etmek için binlerce kişi sokaklara dökülmüş, zaman zaman göstericilerle polis karşı karşıya kalırken, bölgedeki çok sayıda mağaza ve iş yeri de yağmalanmıştı. Pennsylvania Valisi Tom Wolf, olayları kontrol altına alabilmek için Ulusal Muhafızları göreve çağırdığını açıklamak zorunda kalmıştı. Son Güncelleme: 29 Ekim 2020 Perşembe 08:59
Güney Afrika Cumhuriyeti'nde COVID-19 vaka sayısı 720 bine yaklaştı. Güney Afrika Cumhuriyeti'nde son 24 saatte 1863 kişide daha yeni tip koronavirüs (COVID-19) tespit edilmesiyle vaka sayısı 719 bin 714'e yükseldi.. Güney Afrika Cumhuriyeti Sağlık Bakanlığı verilerine göre, ülkede son 24 saatte 58 kişi COVID-19 nedeniyle yaşamını yitirdi. Virüs kaynaklı ölüm sayısının 19 bin 111 olduğu ülkede, vaka sayısı 1863 artışla 719 bin 714'e çıktı. Bugüne kadar 4 milyon 752 bin 596 testin yapıldığı Güney Afrika Cumhuriyeti'nde iyileşen sayısı 648 bin 654 oldu. En fazla vaka Gauteng bölgesinde, en az vaka ve ölüm ise Northern Cape bölgesinde tespit edildi. Güney Afrika Cumhuriyeti, Afrika'da COVID-19'un en fazla görüldüğü ülke olma özelliğini koruyor. Son Güncelleme: 29 Ekim 2020 Perşembe 03:01
Koronavirüs tedavisi gören Tebbun Almanya'ya nakledildi. Yeni tip koronavirüs nedeniyle hastanede tedavi altına alınan Cezayir Cumhurbaşkanı Abdulmecid Tebbun detaylı kontrol için Almanya'ya nakledildi.. Cezayir Cumhurbaşkanlığından yapılan yazılı açıklamada, Tebbun'un, doktorlarının tavsiyesi üzerine detaylı sağlık kontrolü için Almanya'ya nakledildiği belirtildi. Açıklamada, Tebbun'un sağlık durumu hakkında daha fazla bilgi paylaşılmadı. Cezayir Cumhurbaşkanlığı, dün yaptığı açıklamada, 5 gündür evinde karantinada olan Tebbun'un doktorlarının tavsiyesi üzerine merkezi askeri hastanede tedavi altına alındığını ve sağlık durumunun iyi olduğunu duyurmuştu. Tebbun, bazı Cumhurbaşkanlığı ve üst düzey hükümet yetkililerinde COVID-19 belirtileri görülmesi üzerine 24 Ekim'de kendisini 5 günlük karantinaya almıştı. Son Güncelleme: 29 Ekim 2020 Perşembe 00:38
Fransa'da bir günde 36 bin yeni vaka. Fransa'da yeni tip koronavirüs salgınında son 24 saatte 36 bin 437 vaka görüldü. Ülkedeki toplam can kaybı 35 bin 785'e ulaştı.. Fransa Halk Sağlığı Kurumundan yapılan açıklamaya göre, ülkede 244 kişinin daha yaşamını yitirmesiyle can kaybı 35 bin 785'e ulaştı. Ülkede virüs bulaşan kişi sayısı son 24 saatte 36 bin 437 artışla 1 milyon 235 bin 132'ye yükseldi. Fransa'da sokağa çıkma yasağı uygulanacak Son 7 günde tedavi altına alınan 15 bin 177 kişiden 2 bin 145'inin yoğun bakımda tedavisi sürüyor. COVID-19 testlerinin pozitif çıkma oranı ise yüzde 18,6'ya ulaştı. Fransa'da COVID-19 vakalarındaki hızlı artış nedeniyle 30 Ekim itibarıyla ülke genelinde sokağa çıkma kısıtlaması uygulanmasına karar verilmişti. Etiketler: Fransa Koronavirüs Son Güncelleme: 28 Ekim 2020 Çarşamba 23:39
İspanya'da bir günde 19 bin yeni vaka. İspanya'da yeni tip koronavirüs salgınında son 24 saatte ölü sayısı 168, vaka sayısı 19 bin 765 arttı. Katalonya'da bar ve restoranların kapatılmasından mağdur olan sektör çalışanları Barselona'da gösteri düzenledi.. Sağlık Bakanlığı, dün 1 milyon 116 bin 738 olarak açıkladığı toplam vaka sayısını, 19 bin 765 artışla bugün 1 milyon 136 bin 503 olarak güncelledi. İspanya'da ayrıca pandemi kaynaklı ölümlerde sayının son 24 saatte 168 arttığı görüldü. Bakanlık, son 7 günde 761 kişinin salgından hayatını kaybettiğini ve toplam sayının 35 bin 466'ya çıktığını duyurdu. Vakaların artmaya devam etmesi karşısında İspanya'daki birçok özerk yönetim serbest dolaşımı kısıtlayan önlemleri artırırken, alınan tedbirlerden mağdur olan İspanyollar gösterilere başladı. Barselona'daki Katalonya özerk hükümet başkanlığı binasının olduğu Jaime Meydanı'nda toplanan yiyecek-içecek sektörü çalışanları bar ve restoranların kapatılmasını protesto etti. Özerk hükümet binasına yumurta atan, ellerindeki tencere ve tavalara vurarak seslerini duyurmaya çalışan göstericilere karşı polis geniş güvenlik önlemi aldı. Portekiz'deki durum Portekiz Sağlık Bakanlığı COVID-19'dan son 24 saatte 24 kişinin hayatını kaybettiğini ve 3 bin 960 yeni vaka tespit edildiğini duyurdu. Salgının başlangıcından en yüksek günlük vaka sayısının açıklandığı ülkede, toplam vaka sayısı 128 bin 392'ye çıktı. Portekiz'de bu zamana kadar COVID-19'dan hayatını kaybedenlerin sayısı da 2 bin 395 oldu. Etiketler: İspanya Koronavirüs Son Güncelleme: 28 Ekim 2020 Çarşamba 23:34
Almanya'da salgınla mücadelede yeni tedbirler. Almanya'da salgınla mücadelede yeni tedbirler getirildi. Tiyatro, opera, konser ve spor salonları, sinema, eğlence alanları, yüzme havuzları hizmet vermeyecek. Restoran ve barlar kapalı kalacak ancak paket servisi yapılabilecek.. Almanya Başbakanı Angela Merkel, yeni tip koronavirüs (COVID-19) salgınıyla topyekun mücadele için "ulusal çaba gösterilmesi" çağrısında bulundu. Merkel, eyalet başbakanlarıyla video konferansla yaptığı toplantı sonrası COVID-19'la mücadelede alınan yeni tedbirleri kamuoyuna açıkladı. Siyasi olarak bugün karar alma konusunda zor bir gün geçirdiklerini belirten Merkel, "Vatandaşlarıma COVID-19'la mücadele için 'ulusal çaba gösterilmesi' çağrısında bulunuyorum. Sağlık konusunda 'acil durum' ilan etmemek için bir yol bulmamız gerekiyordu. Bugün aldığımız tedbirler, biraz sert olabilir ama aralıkta normal yaşantımıza dönebilmek için bunlar gerekli tedbirler" ifadesini kullandı. Şansölye Merkel, 2 Kasım'dan itibaren 4 hafta boyunca kısmi kısıtlamalara gidileceğini bildirerek, "Virüs bu tempoda artmaya devam ederse, sağlık sistemi zora girer. Bundan kaçınmak için önlem almalıydık" dedi. Alman Başbakan, bulaşan virüsün yüzde 75'inin nereden kaynaklandığının tespit edilemediğinin de altını çizdi. "İbadetler konusunda sert tedbir almadık" İşletmelere cirolarının yüzde 75'i oranında destek verileceğini aktaran Merkel, bunun için 10 milyar avro ek ödenek ayrılacağı bilgisini paylaştı. Merkel, vatandaşlardan akraba veya turistik seyahatlerden kaçınmalarını, kesin olarak mesafe kuralına uyulmasını ve minimum temas uygulanmasını istedi. Dini ayinler için henüz bir kısıtlama getirmediklerini belirten Merkel, ancak ibadethanelerde hijyen kurallarına uyulmasını tekrar vurguladıklarını söyledi. Merkel, "Mart ayındaki gibi bir durumumuz yok, o nedenle ibadetler konusunda sert tedbir almadık. Ama mesafe kuralı, hijyen her zamanki gibi çok önemli." diye konuştu. Alman Şansölye, bugünkü toplantıda alınan en önemli olumlu kararın, okul ve kreşlerin açık kalması olduğuna dikkati çekti. Alınan kararlar Almanya'da alınan yeni tedbirlere göre, tiyatro, opera ve konser salonları kapalı kalacak. Spor salonları, sinema, eğlence alanları, yüzme havuzları hizmet vermeyecek. Tüm kamuya açık alanlarda, eğlence partileri iptal edilecek. Restoran, bar ve birahaneler kapalı kalacak ancak restoranlardan dışarıya paket servisi yapılabilecek. Vücut temizliği ve bakım salonları, kozmetik ve masaj salonları, dövmeciler tamamen kapatılacak, genelev benzeri mekanlar kapanacak. Mağazalar, 10 metrekareye 1 kişi alacak şekilde müşteri kabul edebilecek. İkiden fazla hane mensuplarının buluşması yasaklanacak. Yeni tedbirler, 2 Kasım'da başlayacak ve ay sonuna kadar sürecek. Almanya, Türkiye'nin tamamını "riskli bölge" ilan etti Almanya Dışişleri Bakanlığından yapılan açıklamada, İzmir, Aydın, Muğla ve Antalya’nın risk bölgesi dışında tutulma süresinin 8 Kasım’da sona ereceği ve uzatılmayacağı duyuruldu. Buna göre, Türkiye'den Almanya'ya gelecekler için COVID-19 testi zorunlu olacak. Testleri pozitif çıkanlar, Türkiye'deyken uçağa alınmayacak. Etiketler: Koronavirüs Son Güncelleme: 28 Ekim 2020 Çarşamba 23:31
Fransa'da sokağa çıkma yasağı uygulanacak. Fransa'da koronavirüs vakalarındaki hızlı artış nedeni ile 30 Ekim itibarıyla ülke genelinde sokağa çıkma kısıtlaması uygulanacak.. Fransa Cumhurbaşkanı Emmanuel Macron, Elysee Sarayı'ndan halka seslenerek, alınan COVID-19 tedbirlerini açıkladı. Ülkede virüsün çok hızlı şekilde yayıldığını ifade eden Macron, salgınla mücadelede iyi strateji izlediklerini savundu. Macron, Avrupa'da İspanya ve İrlanda gibi ülkelerin daha erken vakitte sıkı tedbirler aldığını ancak bu ülkelerle aynı durumda olduklarını söyledi. Salgında ikinci dalgada ilkinden daha fazla kişinin hayatını kaybedeceği uyarısında bulunan Macron, haftada 1,9 milyon test yapıldığı bilgisini paylaştı. Fransa'da sokağa çıkma yasağı Macron, 30 Ekim itibarıyla ülke genelinde 1 Aralık'a kadar sokağa çıkma kısıtlaması uygulanacağını bildirdi. Üniversitelerin dışında tüm okulların açık olacağını anlatan Macron, uygulama kapsamında insanların işe, markete ve sağlık kuruluşlarına gitmek için dışarı çıkabileceğini ifade etti. Macron, bar, restoran ve mağazaların da kapatılacağını aktardı. Vaka sayıları tırmandı Yaşlı bakımevlerine ziyaretlere izin verileceği bilgisini paylaşan Macron, insanların dışarı çıktığında yanlarında izin belgesi bulundurmaları gerektiğini kaydetti. Macron, salgının seyrinin her 15 günde tekrar değerlendirileceğini belirterek, hedeflerinin günlük COVID-19 vaka sayısını 5 bine düşürmek olduğunu dile getirdi. Fransa'da 54 bölgede 21.00-06.00 saatlerinde sokağa çıkma yasağı uygulanıyor. Ülkede, son olarak 25 Ekim'de kayıtlara geçen 52 bin 10 vakayla salgının başlangıcından bu yana ülkede ve Avrupa'da en yüksek günlük vaka sayısı tespit edilmişti. Etiketler: Son Dakika Koronavirüs Fransa Son Güncelleme: 28 Ekim 2020 Çarşamba 23:15
İtalya'da günlük en yüksek vaka sayısı. İtalya'da yeni tip koronavirüs (COVID-19) salgınında, son 24 saatte 24 bin 991 yeni vaka tespit edildi. Böylece salgının başladığı şubattan beri en yüksek günlük vaka sayısına ulaşıldı.. Sağlık Bakanlığının açıkladığı verilere göre, son 24 saatte 24 bin 991 kişiye COVID-19 tanısı konuldu. Böylece salgının başladığı şubattan beri en yüksek günlük vaka sayısına ulaşıldı. Salgın başından bu yana virüs kapan toplam kişi sayısı 589 bin 776 oldu. Aktif COVID-19 hasta sayısı 276 bin 457'ye, yoğun bakımda tedavi görenlerin sayısı 1536'ya yükseldi. Hayatını kaybedenlerin sayısı son 24 saatte 205 artarak, 37 bin 905 oldu. Günlük ölü sayısı mayıs ayından beri ilk kez üst üste iki gün 200'ün üzerinde çıktı. Ülkede dün de 221 kişi COVID-19'dan yaşamını yitirmişti. İyileşenlerin sayısı ise 3 bin 416 artarak 275 bin 404 oldu. Başbakan Conte son tedbirleri savundu Ülkede vaka sayıları her geçen gün rekor kırarak artışını sürdürürken, yayılmayı önlemek için getirilen yeni tedbirler de farklı protestolara yol açıyor. Salgınla mücadele için uygulamaya koydukları ve tepki çeken son tedbirleri Temsilciler Meclisi'nde savunan Başbakan Giuseppe Conte, "Bunların ciddi tedbirler olduğunun farkındayız ancak bunları, yayılmayı kontrol altına almak için gerekli görüyoruz. Aksi takdirde salgın eğrisi, tamamen kontrolden çıkacaktır." dedi. Conte, bu ciddi önlemlerin, ekonomiye daha büyük zarar verecek genel bir karantinadan kaçınmak için olduğunu vurguladı. Etiketler: İtalya Koronavirüs Son Güncelleme: 28 Ekim 2020 Çarşamba 21:34
Kanada'da COVID-19 kaynaklı can kaybı 10 bini aştı. Kanada genelinde yeni tip koronavirüs salgınında ölenlerin sayısı 10 bini geçti. Ülkedeki vaka sayısı 225 bin 690'a çıktı.. Kanada Federal Sağlık Bakanlığı verilerine göre, ülke genelinde son bir haftada COVID-19 kaynaklı 271 yeni ölüm vakası kaydedildi. Böylece COVID-19 kaynaklı ölüm sayısı 10 bin 51’e yükseldi. Kanada’daki pozitif vaka sayısı da son bir haftada 28 bin 775 artarak, 225 bin 690'a çıktı. Ülkede bugüne dek toplam 9 milyon 702 bin 468 kişiye COVID-19 testi uygulandı. Salgının başlangıcından bugüne kadar COVID-19 testi pozitif çıkan ve tedavi görerek iyileşen hasta sayısı da 188 bin 89'a ulaştı. Etiketler: Koronavirüs Son Güncelleme: 28 Ekim 2020 Çarşamba 19:19
Irak'ta COVID-19 kaynaklı 46 kişi daha yaşamını yitirdi. Irak'ta yeni tip koronavirüs nedeniyle yaşamını yitirenlerin sayısı 46 artarak 10 bin 770'e yükseldi.. Dünyayı etkisi altına alan koronavirüs salgını Irak'ta da etkili olmaya devam ediyor. Irak Çevre ve Sağlık Bakanlığından yapılan yazılı açıklamaya göre, salgın sebebiyle son 24 saatte 46 kişi daha yaşamını yitirdi, 4 bin 43 kişide virüs tespit edildi. Ülkede son verilere göre, virüs kaynaklı can kaybı 10 bin 770'e, vaka sayısı 463 bin 951'e çıkarken, iyileşen sayısı ise 391 bin 10'a ulaştı. Etiketler: Koronavirüs Son Güncelleme: 28 Ekim 2020 Çarşamba 18:40
AB liderleri koronavirüs gündemiyle toplanacak. Avrupa Birliği (AB) üyesi ülkelerin liderleri, Avrupa'da koronavirüs vakalarının hızla artmasının ardından alınacak tedbirler ve AB içindeki koordinasyonu görüşmek için "sanal zirve" toplantısında bir araya gelecek.. Brüksel'de iki hafta önce yapılan toplantıda "ortak, hızlı ve kararlı" adımları atmak üzere mutabık kalan liderler, salgınla mücadelede toplu çabaların nasıl güçlendirileceğini ve hızlandırılacağını görüşecek. Avrupa genelinde vakaların son haftalarda çok hızlı artış göstermesi nedeniyle AB Konseyi Başkanı Charles Michel'in geçen hafta toplantıya çağırdığı AB liderleri, kendi ülkelerindeki tecrübelerini paylaşacak ve COVID-19'a karşı en iyi uygulamalar hakkında görüş alışverişi yapacak. AB yetkililerinin verdiği bilgiye göre, özellikle hızlı testler, temaslıların takibi ve aşılar yarınki toplantının odak noktası olacak. Liderlerin hızlı test kitlerinin dağıtımı ve kullanımı, AB içindeki seyahatlerde hızlı test sonuçlarının karşılıklı tanınmasına yönelik çalışmaları ve üyeler arası yardımlaşmayı ele alması bekleniyor. Avrupa'da COVID-19 salgınında en fazla bulaşma Belçika'da AB Komisyonu Başkanı Ursula von der Leyen, hızlı test kitlerinin satın alınarak üye ülkelere dağıtılacağını, bunun için 100 milyon euro ayırdıklarını söylemişti. AB liderleri ayrıca bu yıl sonuna kadar hazır hale gelmesi beklenen aşılarla ilgili ortak yaklaşım konusunda görüş alışverişi yapacak. Bu konuda üye ülkelere dağıtım kriterleri, aşılanacak öncelikli toplum gruplarının belirlenmesi ve lojistik sorunların tartışılması öngörülüyor. AB, birçok şirketle aşı sözleşmesi imzaladı AB, bugüne kadar aşı geliştirme çalışmalarında Faz-3 aşamasındaki ilaç üreticileri Johnson and Johnson, AstraZeneca ve Sanofi-GSK ile yüz milyonlarca doz aşı satın almak üzere sözleşme imzaladı. CureVac, BioNTech-Pfizer ve Moderna firmalarıyla yapılan aşı satın alma görüşmeleri de sonuçlandırıldı ancak henüz sözleşme aşamasına gelinmedi. Etiketler: Avrupa Birliği Koronavirüs Son Güncelleme: 28 Ekim 2020 Çarşamba 17:46
ABD'de 927 kişi daha koronavirüsten öldü. ABD'de koronavirüs salgınında hayatını kaybedenlerin sayısı son 24 saatte 927 artarak 232 bin 101'e ulaştı.. "Worldometer" internet sitesine göre, ABD'de COVID-19 bulaşan kişi sayısı son 24 saatte 72 bin 589 artışla 9 milyon 39 bin 170'e ulaştı. Salgın dolayısıyla hayatını kaybedenlerin sayısı ise 927 artarak 232 bin 101'e ulaştı. Ülkede iyileşenlerin sayısı 5 milyon 878 bini, yapılan test sayısı da 135 milyonu geçti. En çok vaka 927 bin 518 ile Texas eyaletinde görülürken bunu 916 bin 737 vakayla California ve 786 bin 311 vakayla Florida takip ediyor. Ölü sayısına göre ise New York 33 bin 600 can kaybıyla ilk sıradaki yerini koruyor. COVID-19 salgınında vaka ve ölü sayısında dünyada ilk sırada bulunan ABD'yi, 7 milyon 990 binden fazla vakayla Hindistan ve 5 milyon 440 bini aşkın vakayla Brezilya izliyor. Etiketler: ABD Koronavirüs Son Güncelleme: 28 Ekim 2020 Çarşamba 17:05
İsviçre'de COVID-19 salgınında günlük vaka rekoru kırıldı. İsviçre'de yeni tip koronavirüs (COVID-19) salgınında son 24 saatte 8 bin 616 vaka tespit edildi.. İsviçre'de son 1 aydır endişe verici şekilde yükselişe geçen COVID-19 vaka sayısında, salgının başından bu yana en yüksek seviyeye ulaşıldı. Nüfusu yaklaşık 8,5 milyon olan ülkede, Federal Hükümet ve kantoların aldığı tüm önlemler salgının hızını durdurmakta yetersiz kaldı. İsviçre Federal Halk Sağlığı Ofisinin (BAG) açıkladığı verilere göre, son 24 saatte 30 bin 772 test yapıldı, 8 bin 616 vaka tespit edildi ve 24 kişi hayatını kaybetti. Ülkede salgının başından bu yana virüs bulaşan toplam kişi sayısı 135 bin 658'e yükseldi. İsviçre'de şimdiye kadar COVID-19'dan 1953 kişi yaşamını yitirdi. Federal Hükümet üyelerinin akşam saatlerinde toplanarak salgına karşı yeni önlemler açıklaması bekleniyor. Etiketler: Koronavirüs Son Güncelleme: 28 Ekim 2020 Çarşamba 16:50
Azerbaycan'da karantina 1 Aralık'a kadar uzatıldı. Azerbaycan'da yeni tip koronavirüs (COVID-19) vakalarındaki artış nedeniyle karantina 1 Aralık'a kadar uzatıldı.. Bakanlar Kurulunun aldığı karara göre, COVID-19 vakalarındaki artış gerekçe gösterilerek Lenkeran kenti ile Masallı ve Celilabad illerine giriş ve çıkışlara kısıtlama getirildi. Karar gereği, 1 Aralık'a kadar başkent Bakü dahil 8 kent ile 13 ilde hafta sonları toplu taşıma araçları çalışmayacak. Öte yandan ülkede bugün tespit edilen 988 vaka ile en yüksek günlük vaka sayısına ulaşıldı ve toplam vaka sayısı 52 bin 137'e yükseldi. Azerbaycan'da COVID-19 nedeniyle 11 kişi daha yaşamını yitirdi ve ölü sayısı 699'a yükseldi. Bugüne kadar 1 milyon 319 bin 474 testin yapıldığı ülkede 42 bin 33 COVID-19 hastası iyileşti, 9 bin 405 kişinin tedavisi sürüyor. Etiketler: Azerbaycan Koronavirüs Son Güncelleme: 28 Ekim 2020 Çarşamba 16:39
İran'da son 24 saatte 415 kişi COVID-19'dan hayatını kaybetti. İran'da yeni tip koronavirüs (COVID-19) nedeniyle hayatını kaybedenlerin sayısı 415 artarak 33 bin 714 oldu.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgınında son 24 saatte 415 kişinin daha hayatını kaybettiğini ve 6 bin 824 yeni vaka tespit edildiğini belirtti. Lari, virüs kaynaklı toplam can kaybının 33 bin 714’e, vaka sayısının da 558 bin 648’e çıktığını aktardı. Virüse yakalanan hastalardan 5 bin 12’sinin durumunun ağır olduğunu söyleyen Lari, şu ana kadar iyileşenlerin sayısının da 467 bin 917’ye ulaştığı bilgisini verdi. Lari, ülkede toplam 4 milyon 821 bin 681 kişiye test yapıldığını kaydetti. Sağlık Bakanlığı Sözcüsü, ülkedeki 31 eyaletin tamamının "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidilmişti. Etiketler: İran Koronavirüs Son Güncelleme: 28 Ekim 2020 Çarşamba 15:08
Avrupa'da COVID-19 salgınında en fazla bulaşma Belçika'da. Avrupa'da COVID-19 salgınında bulaşma oranının en yüksek seyrettiği ülke Belçika oldu.. Avrupa Hastalık Önleme ve Kontrol Merkezinin verilerine göre, (ECDC) 27 Ekim itibarıyla Belçika'da 100 bin kişideki yeni tip koronavirüs (COVID-19) vaka sayısı son 14 günde 1391 olarak kaydedildi. Belçika'nın Ulusal Halk Sağlığı Enstitüsünün verisine göre ise bu sayı 1448'e çıktı. Böylece 11,4 milyon nüfuslu Belçika, Avrupa'da COVID-19 salgınında nüfusa oranla en fazla vakanın görüldüğü ülke haline geldi. Birkaç gün önce en üst sıradaki Çekya ise Belçika'nın arkasında geliyor. Çekya'da 100 bin kişide görülen vaka sayısı 1380. Çekya'yı ise 760 vaka ile Lüksemburg, 732 ile Slovenya, 694 ile Hollanda, 687 ile Lichtenstein, 629 ile Fransa takip ediyor. Avrupa'da 100 bin kişideki en az vaka sayısı ise 41 ile Estonya'da. Estonya'dan sonra gelen Norveç'te bu sayı 44, Finlandiya'da 50, Yunanistan'da 82, İsveç'te 117, Almanya'da 144, Danimarka'da 148. Çekya'da ölüm oranı en yüksek Avrupa'da 100 bin kişiye düşen COVID-19 kaynaklı ölüm sayılarında ise Çekya 12,3 ile birinci sırada geliyor. Çekya'dan sonra 100 bin kişide en fazla ölüm sayısı 5,8 ile Belçika ve 5,5 ile Macaristan'da oldu. İspanya'da bu sayı 4,1 ve Polonya'da 3,8 olarak kaydedildi. Avrupa'da 27 Ekim itibarıyla toplam vaka sayısı 6,26 milyonu geçti. 1,16 milyondan fazla vaka ile Fransa bu sıralamada en üstte yer alırken onu 1,09 milyon ile İspanya, 894 bin ile İngiltere, 542 bin ile İtalya, 449 bin ile Almanya ve 333 bin ile Belçika takip ediyor. En fazla ölümün olduğu ülke ise İngiltere. COVID-19 nedeniyle İngiltere'de 44 bin 998, onu izleyen İtalya'da 37 bin 479, İspanya'da 35 bin 31, Fransa'da 35 bin 18 ve Belçika'da 10 bin 899 kişi hayatını kaybetti. Etiketler: Koronavirüs Son Güncelleme: 28 Ekim 2020 Çarşamba 15:04
ABD ve İngiltere'de koronavirüs vurdumduymazlığı pes dedirtti. Dünya genelinde koronavirüs salgınıyla mücadele sürerken, sosyal mesafe ve maske uyarılarına uymayanlar dikkati çekiyor. İngiltere ve Amerika Birleşik Devletleri'nde vaka artışlarını umursamayanların vurdumduymazlığı pes dedirtti.. İngiltere’de salgının en etkili yaşandığı yerlerden Cardiff kentinde bütün uyarılara karşın kilisede düzenlenen ayine polis baskın düzenledi. Koronavirüs kısıtlamalarını ihlal eden ayine katılanlar, baskın sırasında zulüm gördüklerini iddia etti. İngiltere’nin başkentinde çekilen ve sosyal medyada paylaşılan bu parti görüntüsü de tepki çekti. Yüzlerce kişi Londra’nın doğusundaki eski bir binada düzenlenen partiye katılarak koronavirüsü nasıl hiçe saydıklarını gösterdi. Haftada yarım milyon yeni vakanın görüldüğü Amerika Birleşik Devletleri'nde de ilginç görüntüler vardı. Chicago kentinde iki kız kardeş, bir mağazada kendilerine maske uyarısı yapan güvenlik görevlisini önce yumrukladı. Ardından da 27 yerinden bıçakladı. Güvenlik görevlisinin durumu ciddiyetini koruyor. Etiketler: Koronavirüs Son Güncelleme: 28 Ekim 2020 Çarşamba 14:14
Almanya'da 14 bin 964 kişiyle en yüksek günlük vaka sayısı açıklandı. Almanya'da yeni tip koronavirüs (COVID-19) salgınında, son 24 saatte 14 bin 964 yeni vaka tespit edildi.. Bulaşıcı hastalıklar alanında çalışmalar yürüten ve hükümeti bilgilendiren Robert Koch Enstitüsü (RKI) tarafından yapılan açıklamada, ülkede COVID-19 bulaşan kişi sayısında hızlı artışın devam ettiği belirtildi. Buna göre, ülkede COVID-19 tespit edilen kişi sayısı son 24 saatte 14 bin 964 artarak 464 bin 239'a yükseldi. Bugün açıklanan sayılar, "salgının başından bu yana Almanya'da kaydedilen en yüksek günlük vaka sayısı" oldu. Ülkede son 24 saatte 85 kişinin yaşamını yitirmesiyle toplam can kaybı 10 bin 183'e yükseldi Etiketler: Koronavirüs Son Güncelleme: 28 Ekim 2020 Çarşamba 12:33
Rusya'da COVID-19 kaynaklı ölü sayısında rekor artış. Rusya'da koronavirüs (COVID-19) nedeniyle hayatını kaybedenlerin sayısı 346 artarak 26 bin 935'e ulaştı.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte COVID-19 vaka sayısı 16 bin 202 artarak 1 milyon 563 bin 976'ya, iyileşenlerin sayısı ise 12 bin 361 artışla 1 milyon 171 bin 301'e ulaştı. Ülkede, virüs kaynaklı 346 kişinin hayatını kaybetmesiyle "en yüksek günlük ölüm sayısı" görüldü, toplam ölü sayısı 26 bin 935'e yükseldi. Rusya genelinde vaka sayısındaki günlük artış yüzde 1,1'den yüzde 1'e inerken, yeni vakaların yüzde 25,4'ünde hastalık belirtileri görülmedi. Başkent Moskova'da son 24 saatte COVID-19 vakası sayısı 3 bin 670 artarak 409 bin 22'ye, ölenlerin sayısı da 75 artışla 6 bin 578'e çıktı. Rusya İnsan Sağlığı ve Tüketici Haklarını Koruma Servisi, son 24 saatte 506 bin COVID-19 testinin yapılmasıyla toplam test sayısının 58 milyon 700 binden fazla olduğunu bildirdi. Tedbirler sıkılaştırıldı Rusya'da COVID-19'a karşı alınan tedbirler kapsamında halka açık alan, toplu ulaşım araçları, taksi, araç park yerleri ve asansörlerde maske kullanılması zorunluluğu devreye girdi. Moskova hariç, ülkenin tüm şehirlerinde 23.00-06.00 saatleri arasında eğlence mekanları, restoran, bar ve kafelerin faaliyetleri dün yasaklanmıştı. Moskova'da 19 Ekim itibarıyla bu tür mekanlara telefon numarasıyla, QR kodunun alınmasıyla girilebiliyor. Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Etiketler: Rusya Koronavirüs Son Güncelleme: 28 Ekim 2020 Çarşamba 11:58
Avustralya'da yayına hazırlanan muhabirin yüzüne kuş çarptı. Avustralyalı bir muhabir, akşam bülteni için canlı yayına bağlanmaya hazırlanırken yüzüne kuş çarptı.. Nine Network muhabiri Brett McLeod, akşam bülteni için koronavirüs tedbirleri ile ilgili son gelişmeleri vermek için canlı yayına girmeye hazırlanıyordu. Yayına saniyeler kala, saksağan olduğu düşünülen bir kuş, McLeod'un kafasına çarptı. Bölgede bahar aylarında yuva yapan saksağan kuşları, yuvalarına yakınlaşan insanlara sık sık saldırıyor. Bölge halkı ise olası kuş saldırılarına karşı kasklarla önle alıyor. Son Güncelleme: 28 Ekim 2020 Çarşamba 11:49
Filipinler'de polis memuru dövüş horozunun kurbanı oldu. Filipinler'de yasa dışı horoz dövüşü yaptırılan bir mekana baskın düzenleyen ekipte yer alan polis memuru, bir horozun kurbanı oldu.. BBC'nin haberine göre, olay Kuzey Samar bölgesinde meydana geldi. Dövüş horozuna takılan çelik mahmuzun Teğmen Christine Bolok'un sol uyluğundaki atardamarı kestiği belirtildi. Hemen hastaneye kaldırılan teğmen kurtarılamadı. Kuzey Samar Emniyet Müdürü Albay Arnel Apud, "talihsiz" kaza için "Bana ilk haber verildiğinde inanamadım. 25 yıllık meslek hayatımda ilk kez bir kişiyi dövüş horozunun mahmuzu nedeniyle kaybettim." diye konuştu. Mekanda ayrıca 3 kişinin gözaltına alındığı, 7 dövüş horozuna el koyulduğu belirtildi. Filipinler'de pazar günleri ve bayramlarda ruhsatlı mekanlarda yapılmasına izin verilen horoz dövüşü, COVID-19 salgınında yasaklanmıştı. Son Güncelleme: 28 Ekim 2020 Çarşamba 11:48
Güney Afrika Devlet Başkanı Ramaphosa karantinaya girdi. Güney Afrika Cumhuriyeti Devlet Başkanı Cyril Ramaphosa, bir misafirinde koronavirüs tespit edilmesi sonrası karantinaya girdi.. Devlet Başkanlığından yapılan açıklamaya göre, Ramaphosa'nın 24 Ekim Cumartesi günü kabul ettiği bir kişinin COVID-19 testi pozitif çıktı. Ramaphosa'nın tedbir amaçlı karantinaya girdiği bildirilen açıklamada, henüz hiçbir COVID-19 belirtisi göstermeyen Ramaphosa'ya hastalık belirtilerinin ortaya çıkması durumunda test uygulanacağı kaydedildi. Güney Afrika Cumhuriyeti, Afrika'da COVID-19'un en fazla görüldüğü ülke konumunda. Virüs kaynaklı ölüm sayısının 19 bin 53 olduğu ülkede vaka sayısı 1092 artışla 717 bin 851'e ulaştı. Etiketler: Koronavirüs Son Güncelleme: 28 Ekim 2020 Çarşamba 10:20
Melbourne'deki COVID-19 yasakları kaldırıldı, kent yeniden canlandı. Yeni tip koronavirüs (COVID-19) salgınının ikinci dalgasına karşı verdiği mücadelede başarılı olan Avustralya'nın Melbourne kentindeki yasakların kaldırılmasıyla yeniden işe dönen on binlerce kişi aylardır sessiz kalan şehri canlandırdı.. Ülkede salgından en fazla can kaybı ve en yüksek vaka sayısının gerçekleştiği Victoria eyaletinin başkenti Melbourne'de, yaklaşık 4 aydır devam eden sıkı yasaklar kaldırıldı. Haziranda ikinci dalganın başlamasıyla günlük vaka sayısının 725'e kadar yükseldiği kentte, önce tek haneli rakamlara inen yeni vaka sayılarının iki gün üst üste sıfır olarak kaydedilmesi üzerine perakende sektöründeki tüm iş yerlerinin yanı sıra oteller, kafeteryalar, güzellik salonları, restoranlar ve birahaneler yeniden faaliyete başladı. Yasaklar nedeniyle aylarca kent merkezine gidemeyen halkın doldurduğu caddeler, alışveriş merkezleri, lokantalar, parklar ve meydanlardaki hareketlilik, şehrin yeniden canlanmasına neden oldu. Maske takma zorunluluğu devam ediyor İstisnai durumlar dışında sokağa çıkma yasağının da kaldırıldığı kentte, günde bir kereye mahsus olarak çekirdek ailenin başka bir eve ziyarete gitmesine izin verilmesi de halkın rahatlamasını sağladı. Maske takma zorunluluğunun devam ettiği kentte, halka açık alanlarda 10 kişi bir araya gelebilecek, düğünler 10 kişinin, cenazeler ise azami 20 kişinin katılımıyla yapılabilecek. Avustralya'da COVID-19'a yakalanan toplam 27 bin 552 kişiden, 20 bin 55'i sağlığına kavuşurken, hayatını kaybeden 907 kişiden 819'u Victoria eyaletine kayıtlı. Öte yandan, son aylarda COVID-19'dan can kaybı yaşanmayan ülkenin diğer eyaletlerinden Yeni Güney Galler'de 53, Tazmanya'da 23, Batı Avustralya'da 9, Queensland'da 6, Güney Avustralya'da 4, Avustralya Başkent Bölgesi'nde 3 kişi yaşamını yitirmişti. Etiketler: Koronavirüs Son Güncelleme: 28 Ekim 2020 Çarşamba 10:16
COVID-19 tespit edilen kişi sayısı 44 milyon 252 bini geçti. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 44 milyon 252 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 171 bin 479 kişi yaşamını yitirdi. Vaka sayısı 44 milyon 252 bin 677’ye çıkarken, virüs saptanan 32 milyon 447 bin 505 kişi sağlığına kavuştu. Tedavisi devam eden 10 milyon 633 bin 693 vaka bulunuyor. En fazla vaka ve ölümün görüldüğü ABD'de 9 milyon 38 bin 30 kişide COVID-19 tespit edildi, salgın nedeniyle 232 bin 84 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (7 milyon 990 bin 322), Brezilya (5 milyon 440 bin 903), Rusya (1 milyon 547 bin 774), Fransa (1 milyon 198 bin 695), İspanya (1 milyon 174 bin 916), Arjantin (1 milyon 116 bin 609), Kolombiya (1 milyon 33 bin 218), İngiltere (917 bin 575), Meksika (895 bin 326), Peru (892 bin 497), Güney Afrika (717 bin 851), İran (581 bin 824), İtalya (564 bin 778), Şili (504 bin 525), Almanya (463 bin 419), Irak (459 bin 908), Bangladeş (401 bin 586), Endonezya (396 bin 454), Filipinler (373 bin 144), Türkiye (366 bin 208), Ukrayna (355 bin 601), Belçika (347 bin 289), Suudi Arabistan (345 bin 631), Pakistan (330 bin 200), Hollanda (311 bin 889) ve İsrail (311 bin 724). " ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (157 bin 981), Hindistan (120 bin 54), Meksika (89 bin 171), İngiltere (45 bin 365), İtalya (37 bin 700), Fransa (35 bin 541), İspanya (35 bin 298), Peru (34 bin 257), İran (33 bin 299), Kolombiya (30 bin 565), Arjantin (29 bin 730), Rusya (26 bin 589), Güney Afrika (19 bin 53), Şili (14 bin 26), Endonezya (13 bin 512), Ekvador (12 bin 588), Belçika (11 bin 38), Irak (10 bin 724), Almanya (10 bin 263) ve Kanada (10 bin 1) ." Etiketler: Koronavirüs Son Güncelleme: 28 Ekim 2020 Çarşamba 09:07
All Nippon Airways 4,9 milyar dolarlık net zarar bekliyor. Japonya’nın en büyük havayollarından All Nippon Airways (ANA) martta sona erecek 2020 mali yılında 510 milyar yenlik (4,9 milyar dolar) net zarar bekliyor.. ANA’dan yapılan açıklamaya göre, yeni tip koronavirüs (Covid-19) salgın şartlarında düşen hava yolu seyahat talebi sebebiyle firma, mevcut mali yılda zarar beklediğini açıkladı. Açıklanan verilere göre, mart-eylül arası 6 aylık dönemde toplam gelirleri yüzde 72 azalan ANA, 188 milyar yen (1,79 milyar dolar) net zarar kaydetti. Önceki yılın aynı dönemine kıyasla ANA, uluslararası uçuş gelirlerinden yüzde 94, yerel uçuş gelirlerinde ise yüzde 78 düzeyinde finansal kayıp açıkladı. Bu kapsamda ANA, Mart 2021’de sona erecek 2020 mali yılı satışlarında yüzde 62’den fazla düşüş ve toplamda 510 milyar yenlik (4,9 milyar dolar) rekor düzeyde net zarar bekliyor. Kyodo ajansına göre, iş piyasalarının belirsiz koşullarında firma, 400 milyar yen değerinde ikinci dereceden teminatlı kredi kullanılmasında ulusal bankalarla anlaşmaya vardı. Basın toplantısında konuşan ANA Üst Yöneticisi (CEO) Katanozaka Şinya, mevcut mali yılın dış görünüşünün sert koşullarına dikkati çekti. Katanozaka, ¨2021 mali yılında atılabilecek her türlü adımı atıp karlılığa döneceğiz.¨ ifadesini kullandı ve Asya piyasalarına yönelik yeni bir ucuz hava yolu firması kurulabileceği sinyalini verdi. Son Güncelleme: 28 Ekim 2020 Çarşamba 05:12
İtalya'da tedbirlere yönelik protestolar devam ediyor. İtalya'nın başkenti Roma'da aşırı sağcıların, yeni tip koronavirüs (Covid-19) salgınında yayılmanın önüne geçmek için alınan tedbirlere yönelik protestosu olaylı geçti.. Aşırı sağcılar, cumartesiyi pazara bağlayan gece sokağa çıkma yasağını delmek için toplandıkları Popolo meydanında bugün tekrar salgına yönelik kısıtlayıcı tedbirleri protesto etmek için bir araya geldi. Popolo meydanı ve çevresinde geniş güvenlik önlemleri alan emniyet güçlerinin, başbakanlığa çıkan yolları tuttuğu görüldü. "Özgürlük, özgürlük" diye slogan atıp İtalya Milli Marşı'nı okuyan ve meşaleler yakan gruba, güvenlik güçleri tazyikli su ve göz yaşartıcı gazla müdahale etti. Protestocuların da çok sayıda taş, şişe, fişek ve ses bombası atarak güvenlik güçlerine bir süre direnmesinin ardından meydanın arka caddelerinde bir süre kovalamaca yaşandı. Göstericiler tarafından bazı çöp kutularının ateşe verildiği görüldü. İtalyan basınında çıkan haberlerde, olaylarda 16 kişinin gözaltına alındığı belirtildi. Bu arada, Popolo meydanındaki olaylı protestonun yaşandığı sırada son tedbirlerden etkilenecek restoran sahiplerine yeni yardım paketini açıklayan Başbakan Giuseppe Conte de çekilen acının farkında olduklarını ancak gösterilere şiddetin karışmasını tasvip etmediklerini söyledi. İtalya'da geçen hafta sonu önce Napoli, ardından Roma’da bölgesel bazda uygulanan sokağa çıkma yasağına tepki olarak başlayan protestolar, Başbakan Conte’nin 25 Ekim Pazar günü yeni kısıtlayıcı tedbirleri açıklamasıyla ülke geneline yayılmış; Milano, Torino, Trieste’de de şiddet olayları yaşanmıştı. Diğer yandan, SWG araştırma şirketinin kamuoyu yoklamasına göre, ankete katılanların yüzde 28'i alınan önlemleri mevcut durum için uygun bulurken yüzde 36'sı yetersiz, yüzde 25'i ise aşırı bulduğunu belirtti. Ülkede Kovid-19 salgınında, son 24 saatte 21 bin 994 yeni vaka sayısıyla günlük bazda en yüksek vaka sayısına ulaşıldı. Etiketler: Koronavirüs Son Güncelleme: 28 Ekim 2020 Çarşamba 03:54
Fransa'da son 6 ayın en yüksek ölü sayısı. Fransa'da son 24 saate COVID-19 kaynaklı 523 kişinin hayatını kaybetmesiyle son 6 ayın en yüksek günlük ölü sayısı kaydedildi.. Halk Sağlığı Kurumundan yapılan açıklamaya göre, ülkede virüs bulaşan kişi sayısı son 24 saatte 33 bin 417 artışla 1 milyon 198 bin 695'e yükseldi. Ülkede son 24 saatte 523 kişinin daha yaşamını yitirmesiyle can kaybı 35 bin 541'e ulaştı. Bu rakamla son 6 ayın en yüksek günlük ölü sayısı kaydedilmiş oldu. Hastanelerde 2 bin 918'i yoğun bakımda olmak üzere 18 bin 978 kişinin tedavisi sürerken, iyileşenlerin sayısı 1369 artışla 112 bin 716'ya çıktı. COVID-19 testlerinin pozitif çıkma oranı ise yüzde 18,4'e ulaştı. Etiketler: Koronavirüs Fransa Son Güncelleme: 27 Ekim 2020 Salı 22:52
Türkiye'den BMGK'de İdlib çağrısı. Türkiye'nin BM Daimi Temsilcisi Sinirlioğlu, Türkiye'nin İdlib'de kalıcı ateşkesin sağlanması konusundaki kararlılığını sürdürdüğünü belirterek, ateşkes ihlallerinden ve nispi sükunete zarar verecek provokatif eylemlerden kaçınılması çağrısı yaptı.. Türkiye'nin Birleşmiş Milletler (BM) Daimi Temsilcisi Feridun Sinirlioğlu, BM Güvenlik Konseyi'nin Suriye oturumunda video konferans ile yaptığı konuşmada, ülkenin kuzeybatısında yeni tip koronavirüs (COVID-19) vakalarındaki hızlı artışa da dikkati çekti. Suriye'de rejimin askeri saldırılarının yüzbinlerce sivili yerinden etmesi ve milyonlarca kişinin dar bir alanda sıkışıp kalmasının vakaların artmasında etkili olduğunu ifade eden Sinirlioğlu, COVID-19 vakalarının yarısının ise Halep'in kuzeyinde tespit edildiğini belirtti. İnsani yardımların girdiği sınır kapılarından Babüsselame'nin kapatılmasıyla Halep'in kuzeyindeki 1,3 milyon kişiye doğrudan erişimin de sekteye uğradığını söyleyen Sinirlioğlu, bu durumun bölgede sağlık durumunun daha da kötüye gitmesine neden olduğunu kaydetti. Türkiye, İdlib'de kalıcı ateşkesin sürdürülmesinde kararlı Bu bölgede vakaların daha da artabileceği konusunda uyarıda bulunan Sinirlioğlu, BM Güvenlik Konseyi'ne Babüsselame sınır kapısının insani yardımların geçişine yeniden açılması çağrısı yaptı. Türkiye'nin Suriye'nin kuzey batısında İdlib'de kalıcı ateşkesin sağlanması konusundaki kararlılığını sürdürdüğünü ve sahadaki sükuneti korumak için gerekli askeri önlemleri aldığını da belirten Sinirlioğlu, ''Ateşkes ihlallerinden ve nispi sükunete zarar verecek provokatif eylemlerden kaçınılması gerek.'' dedi. PKK/YPG'nin Suriye'deki terör saldırıları Suriye'de barış ve istikrarın önündeki engellerden birinin ise terör örgütü PKK/YPG olduğunu söyleyen Sinirlioğlu, ''PKK/YPG, son 12 ayda yüzlerce Suriyeli sivilin ölümü ve yaralanmasına neden olan 250'den fazla terör saldırısı gerçekleştirdi.'' diye konuştu. Son Güncelleme: 27 Ekim 2020 Salı 22:08
Cezayir Cumhurbaşkanı Tebbun koronavirüs nedeniyle tedaviye alındı. Cezayir Cumhurbaşkanı Abdulmecid Tebbun, koronavirüs nedeniyle hastanede tedavi altına alındı.. Cezayir Cumhurbaşkanlığı'ndan yapılan yazılı açıklamada, 5 gündür evinde karantinada olan Tebbun'un, doktorlarının tavsiyesi üzerine merkezi askeri hastanede tedaviye alındığı belirtildi. Tebbun'un hastaneye ne zaman gittiğine dair bilgi paylaşılmayan açıklamada, Cumhurbaşkanı'nın sağlık durumunun iyi olduğu, herhangi bir endişeye mahal olmadığı ve günlük faaliyetlerine devam ettiği aktarıldı. Tebbun, bazı Cumhurbaşkanlığı ve üst düzey hükümet yetkililerinde COVID-19 belirtileri görülmesi üzerine 24 Ekim'de kendisini 5 günlük karantinaya almıştı. Etiketler: Koronavirüs Son Güncelleme: 27 Ekim 2020 Salı 21:35
İngiltere'de bir gün 22 bin 885 yeni vaka. Dünyayı etkisi altına alan koronavirüs salgını nedeniyle İngiltere'de son 24 saatte 22 bin 885 COVID-19 vakası tespit edilirken, toplam vaka sayısı 917 bin 575'e yükseldi.. İngiltere'de son 24 saatte 367 kişinin yeni tip koronavirüs (COVID-19) nedeniyle hayatını kaybetmesiyle son 5 ayın en yüksek günlük ölü sayısı kaydedilmiş oldu. İngiltere Sağlık Bakanlığının yayımladığı verilere göre, son 24 saate 22 bin 885 COVID-19 vakası tespit edilirken, toplam vaka sayısı 917 bin 575'e yükseldi. Ülkede virüs nedeniyle son 24 saatte 367 kişi hayatını kaybetti. Bu, 422 kişinin hayatını kaybettiği 27 Mayıs'tan bu yana görülen en yüksek günlük rakam oldu. Toplam ölü sayısı ise 45 bin 365'e ulaştı. Bir günde 261 bin 855 test yapılırken, toplam test sayısı mükerrerler dahil 29 milyon 994 bin 301 oldu. Ülkede, COVID-19 nedeniyle 9 bin 199 kişinin hastanelerde tedavisinin sürdüğü, bunlardan 852'sinin yoğun bakımda olduğu açıklandı. Etiketler: Koronavirüs Son Güncelleme: 27 Ekim 2020 Salı 21:12
İtalya'da 5 ay sonra ölü sayısı 200'ün üzerinde. İtalya’da yeni tip koronavirüs salgınında, son 24 saatte 21 bin 994 yeni vaka tespit edildi. Günlük bazda ise ölü sayısı, 15 Mayıs’tan bu yana ilk kez 200'ün üzerine çıktı.. İtalya Sağlık Bakanlığının verilerine göre, son 24 saatte 21 bin 994 kişiye COVID-19 tanısı konuldu. Böylece, salgının başladığı şubat ayından beri en yüksek günlük vaka sayısına ulaşıldı. Salgının başından beri COVID-19'a yakalanan toplam kişi sayısı 564 bin 778 oldu. Aktif COVID-19 hasta sayısı 255 bin 90'a, yoğun bakımda tedavi görenlerin sayısı 1411'e yükseldi. 221 kişi hayatını kaybetti Hayatını kaybedenlerin sayısı son 24 saatte 221 artarak 37 bin 700 oldu. Günlük bazda ölü sayısı, 15 Mayıs’tan bu yana ilk kez 200'ün üzerine çıktı. İyileşenlerin sayısı 3 bin 362 artarak, 271 bin 988 oldu. İtalya Yüksek Sağlık Enstitüsü (ISS) Başkanı Prof. Silvio Brusaferro, yaşlı vaka sayılarının arttığına dikkati çekerek gençlerin yaşlıları korumak için özellikle dikkat etmesi gerektiğini belirtti. Sağlık Bakanlığı yetkilisi Gianni Rezza da yeni vakalardaki artışa rağmen durumun yoğun bakım uyarı seviyesinin altında olduğunu ifade etti. Etiketler: Koronavirüs İtalya Son Güncelleme: 27 Ekim 2020 Salı 21:07
İspanya'da son 24 saatte COVID-19 kaynaklı 267 can kaybı. İspanya'da yeni tip koronavirüs salgınında son 24 saatte ölü sayısı 267, vaka sayısı 18 bin 418 arttı. Can kaybı 35 bin 298'e ulaştı.. Sağlık Bakanlığı, dün 1 milyon 98 bin 320 olarak açıkladığı toplam vaka sayısını, 18 bin 418 artışla bugün 1 milyon 116 bin 738 olarak güncelledi. İspanya'da ayrıca pandemi kaynaklı ölümlerde sayının son 24 saatte 267 arttığı görüldü. İstatistiklere göre 1 Mayıs'tan bu yana ve ikinci dalgada günlük ölüm sayılarında en yüksek artış kaydedildi. Bakanlık, son 7 günde 746 kişinin salgından hayatını kaybettiğini, toplam sayının 35 bin 298'e çıktığını duyurdu. İspanya'da işsizlik oranı yüzde 16,26'ya çıktı İspanya'daki 17 özerk yönetim arasında COVID-19'un en yoğun görüldüğü yerler Madrid, Katalonya, Aragon, Bask, Navarra ve Galisya olarak öne çıktı. Olağanüstü hal ilan edilerek gece sokağa çıkma yasağının getirildiği İspanya'da, pazar ve pazartesi günleri yapılacak Katolik dini bayramı (Azizler Günü) tatili dolayısıyla ülkenin büyük bölümünde şehirlerarası ulaşımın kısıtlanması öngörülüyor. Portekiz'deki durum Portekiz Sağlık Bakanlığı COVID-19'dan son 24 saatte 28 kişinin hayatını kaybettiğini ve 3 bin 299 yeni vaka tespit edildiğini duyurdu. Ülkede bu zamana kadar COVID-19'dan hayatını kaybedenlerin sayısı 2 bin 371 olurken, vaka sayısı 124 bin 432'ye ulaştı. Yeni vakaların yüzde 63'ünün ülkenin kuzey bölgesinde olduğu bilgisi paylaşıldı. Diğer yandan, Portekiz'in Roma Büyükelçiliği, internet sitesinden yaptığı açıklamada, İtalya'da yaşayan vatandaşlarına "AB ülkelerinde genel karantina ilan edilme, uçuşların durdurulup sınırların yeniden kapanma riskine karşı bir an önce ülkeye dönmeleri" çağrısında bulundu. Etiketler: İspanya Koronavirüs Son Güncelleme: 27 Ekim 2020 Salı 20:57
"Fransa, ırkçılıkla mücadele yerine İslam'da reform uğraşında". Washington Post’un Paris temsilcisi McAuley, "Fransa sistematik ırkçılıkla mücadele yerine İslam'da reform uğraşında” başlıklı yazıda Müslümanların hedefe konması eleştirildi.. James McAuley, Washington Post’ta kaleme aldığı, "Fransa sistematik ırkçılıkla mücadele yerine İslam'da reform uğraşında” başlıklı yazıda, Cumhurbaşkanı Emmanuel Macron’un bu ay başında "İslamcı ayrılıkçılıkla" mücadele planını açıkladığını anımsattı. Planda güya yabancı etkisini azaltmak için Müslüman topluluklara yurt dışından aktarılacak fonlara kısıtlama getirme, Fransızca eğitimi almış imamlar yetiştirmek için sertifika programı ve daha başka önlemlerin de olduğuna belirten McAuley, "Macron kendi deyimiyle ‘Fransa’da İslam Aydınlanması olabilecek bir İslam’ inşa etmek ve paralel bir toplum yaratmayla sonuçlanan cumhuriyet değerlerinden sapmaların önünü kesmek istiyor" ifadesini kullandı. McAuley, Hz. Muhammed’in karikatürlerini öğrencilerine gösterdikten sonra öldürülen ortaokul öğretmeni Samuel Paty’ye yönelik saldırının Fransa’nın ruhuna yapılmış olarak nitelendirildiğini, Macron’un da Paty’nin cenazesinde "cumhuriyetin sureti haline geldi" dediğini hatırlattı. "Fransa, Müslümanların yabancılaştırılması üzerinde durmak yerine, İslam’ın pratiklerini etkilemeyi planlıyor" Paty’nin öldürülmesinin ardından Fransa İçişleri Bakanlığının nefreti körükledikleri gerekçesiyle, aralarında İslamofobi'yle mücadele eden ana akım bir grubun da olduğu 50 kadar Fransız-Müslüman kurumun lağvedileceğini açıkladığını hatırlatan McAuley, şunları kaydetti: "Bu metot terörden ziyade başka bir problemi çözmek için tasarlanmış gibi gözüküyor. Özellikle şehirden uzak gettolar ve banliyölerde yaşayan Fransız Müslümanların yabancılaştırılması üzerinde durmak yerine, hükümet, 1400 yıllık bir geçmişe ve 10 milyonu Batı’da olmak üzere 2 milyar barışçıl takipçiye sahip bir inancın pratiklerini etki altına almayı hedefliyor." McAuley, Fransa’nın sekülarizm vizyonunun, ülkenin etnik ve kültürel olarak bugünden çok daha homojen olduğu zamanlara ait olduğunu aktararak, bu vizyonun zamanla İslam’ın kamusal alandaki görünürlüğünü sınırlandırmak gibi hukukta yeri olmayan bir yoruma kavuştuğunu vurguladı. "Fransa’nın Cezayir’deki utanç verici yenilgisinden sonra Fransız vatandaşları İslam'ın kamusal alandaki varlığını ülkenin seküler özüne bir saldırı olarak görmeye başladı." yorumu yapan McAuley, başörtüsü ve nerede giyileceği mevzusunun kamusal hayatın en rahatsız edici tartışmalarından biri haline geldiğini ifade etti. James McAuley, şu değerlendirmeyi paylaştı: "Fransızlar başörtüsüne karşı mücadeleyi, aynı vatanı paylaştıkları insanların dini baskıdan kurtulup özgürleşmesinin bir yolu olarak gördü. 2004’te yürürlüğe giren bir kanunla başörtüsü lise düzeyinde yasaklandı, 2010’da çıkarılan bir başka yasayla da dışarıda peçeli çarşaf giymek 'ulusal güvenlik' gerekçesiyle yasaklandı. Müslüman kadınlar başörtüsünü yasak olmayan sınırlar içinde takıp Fransa toplumunun bir parçası olmaya teşebbüs ettiklerinde bile eleştiri oklarının hedefi oluyor. Örneğin geçen yıl, Sağlık Bakanı Agnes Buzyn, piyasaya koşuya uygun başörtüsü çıkaran Decathlon spor giyim markasını yermiş, 'Bunu bir Fransız markanın yapmamasını yeğlerdim' demişti." McAuley, bu türden ifadelerin ve sağcı bazı beyaz Fransızlar arasındaki ön yargının sonucu olarak, birçok Fransız Müslümanın ana akımdan uzak, bir bakıma karşı-toplum içinde yaşadığını dile getirdi. Müslümanlar sürekli kamu denetimiyle karşı karşıya McAuley, iş pozisyonlarına ve belirli konut projelerine başvurularda halen fotoğraf istendiğinin, farklı renkten insanlara bilinçli veya bilinçsiz bir ön yargıyla bakıldığının altını çizerek Müslümanların sürekli bu kamu denetimiyle karşılaştığını ifade etti. Fransız kanunlarının 1978’den bu yana ırksal, dinsel ve etnik istatistik verilerinin toplanmasını yasaklaması nedeniyle ayrımcılığın varlığını ispatlamanın zor olduğuna işaret eden McAuley, Fransız-Tunuslu yazar Hakim El Karui’nin "Tüm bunların Fransa’daki Müslüman toplum üzerindeki 'ayrımcılık (seperatism)' fenomenine katkı yaptığı ve kendini Fransız olarak hissetmeyen önemli bir azınlık var, ya reddedildiklerinden ya da böyle bir arzuları olmadığından." yorumunu paylaştı. McAuley, Fransa’nın büyümesine yardımcı olduğu tecrit ve dışlanma problemlerinin Macron’un teklif ettiği kanunun hedefledikleriyle yakından ilişkili olduğunu vurgulayarak, Paty’nin ölümünün ortaya çıkardığı çiğ nefretin, durup düşünmeye çok az fırsat verdiğini belirtti. Fransız politikacıların sert sekülarizm yorumlarında ısrarcı olmaya başladığına dikkati çeken McAuley, İçişleri Bakanı Gerald Darmanin’in süpermarketlerdeki helal yiyecekleri, saldırıya yol açan ayrılıkçı fikirleri besleyen "cemaatçi mutfak" olarak tanımladığını, Eyfel çevresinde yürüyen iki Müslüman kadının "pis Araplar" diye aşağılanarak bıçaklandığını hatırlattı. Etiketler: İslam Düşmanlığı Fransa ABD Son Güncelleme: 27 Ekim 2020 Salı 20:02
İspanya'da işsizlik oranı yüzde 16,26'ya çıktı. İspanya Ulusal İstatistik Enstitüsü'ne bağlı Aktif Nüfus Anketi, bu yılın üçüncü çeyreğinde 355 bin artışla işsizlik oranının yüzde 16,26'ya çıktığını duyurdu.. EPA'nın açıkladığı rakamlarda, İspanya'da işsizlik oranının 2012'nin üçüncü çeyreğinden bu yana en yüksek artışı gösterdiği gözlendi. Ülkede toplam işsiz sayısının temmuz-eylül döneminde 355 bin artışla 3 milyon 722 bin 900'a çıktığı belirtildi. İşsiz sayısı son bir yılda 508 bin 500 artarak, 2018'in ilk çeyreğindeki seviyeye geldi. Ülkede 25 yaş altı genç işsizlik oranının ise yüzde 40,45'e kadar çıktığı bilgisi paylaşıldı. İspanya'da COVID-19 salgınından dolayı mevcut durumda 700 binden fazla işçi kısa çalışma ödeneğinden faydalanırken, pandemiden dolayı getirilen bu uygulama 31 Ocak'a kadar uzatılmıştı. İşsizlik rakamlarının 2021'de artacağı bekleniyor Diğer yandan uzmanlar, işsizlik sorununun gelecek yıl çok daha büyüyeceği uyarısında bulundu. Serbest çalışanlar federasyonunun başkanı Lorenzo Amor, İspanyol basınına verdiği demeçte, "Bunlar sadece şiddetli yağmur öncesi damlacıklar. 2020 yılı felaket verilerle kapanacak." dedi. İspanya'da sol koalisyon hükümeti, 2020 yılı sonunda işsizlik oranının yüzde 17,1 olacağı öngörüsünde bulunmuştu. Son Güncelleme: 27 Ekim 2020 Salı 18:04
Rusya Dışişleri Bakanı Lavrov karantinada. Rusya Dışişleri Bakanı Sergey Lavrov, koronavirüse yakalanan bir kişiyle temas ettiği için kendini karantinaya aldı.. Lavrov, dün Yunanistan'a resmi bir ziyaret gerçekleştirmişti. Rus bakanın önceden planlanan ziyaret ve görüşmeleri, bu gelişmenin ardından ertelendi. Etiketler: Rusya Koronavirüs Son Güncelleme: 27 Ekim 2020 Salı 18:08
ABD'de COVID-19'dan ölenlerin sayısı 231 bin 174'e çıktı. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 663 artarak 231 bin 174'e yükseldi.. COVID-19 verilerinin derlendiği "Worldometer" internet sitesine göre, ABD'de COVID-19 bulaşan kişi sayısı son 24 saatte 76 bin 100 artışla 8 milyon 966 bin 581'e ulaştı. Salgın dolayısıyla hayatını kaybedenlerin sayısı ise son 24 saatte 663 artarak 231 bin 174'e ulaştı. Ülkede iyileşenlerin sayısı 5 milyon 835 bini, yapılan test sayısı da 134 milyonu geçti. En çok vaka 920 bin 454 ile Teksas eyaletinde görülürken bunu 911 bin 823 vakayla California ve 782 bin 13 vakayla Florida takip ediyor. Ölü sayısına göre ise New York 33 bin 580 can kaybıyla ilk sıradaki yerini koruyor. COVID-19 salgınında vaka ve ölü sayısında dünyada ilk sırada bulunan ABD'yi, 7 milyon 946 binden fazla vakayla Hindistan ve 5 milyon 411 bini aşkın vakayla Brezilya izliyor. Etiketler: Koronavirüs ABD Son Güncelleme: 27 Ekim 2020 Salı 17:03
Türkiye'nin onardığı Tel Abyad Hastanesi şifa dağıtıyor. Suriye'de terör örgütü PKK/YPG işgalinden kurtarılan bölgelerde sağlık hizmetleri aksamadan devam ediyor. Türkiye'nin destekleriyle onarılarak hizmet vermeye başlayan Tel Abyad Hastanesi bölge halkına şifa dağıtıyor.. Türkiye, Suriye'de terörden temizlediği bölgelere yardım eli uzatmayı sürdürüyor. Türkiye tarafından onarımı yapılan Tel Abyad Hastanesi hizmet vermeye başladı. Hastane, yüzlerce hastanın derdine derman oluyor. Tel Abyad Hastanesi'nde 31 uzman, 6 pratisyen doktor görev yapıyor. 16 branşta günlük 400 kişi poliklinik hizmetinden yararlanıyor. Hastanede böbrek yetmezliği olan hastalara diyaliz tedavisi de veriliyor. Evlerinden araçla alınan diyaliz hastaları tedavilerinin ardından tekrar evlerine bırakılıyor. Tel Abyad Hastanesi'nde yazılan reçetelerdeki ilaçlar hastalara ücretsiz veriliyor. Son Güncelleme: 27 Ekim 2020 Salı 17:37
Fransa'da işsizlik oranı yüzde 9,5'e yükseldi. Yeni tip koronavirüs (COVID-19) nedeniyle ekonomik darboğaza düşen Fransa'da yılın üçüncü çeyreğinde işsizlik oranı yüzde 9,5 olarak açıklandı. Araştırma, Çalışma ve İstatistik Birimi, ülkede yılın üçüncü çeyreğindeki işsizlik oranına ilişkin rapor yayımladı. Rapora göre, temmuz- eylül döneminde işsizlik oranı geçen yılın aynı dönemine göre 0,9 artarak 9,5 olarak kayıtlara geçti. İş ve İşçi Bulma Kurumu'na kayıtlı 5 milyon 784 bin kişiden 3 milyon 673 bini işsiz. Geçen yılın üçüncü çeyreğine göre işsizlik oranında yüzde 11,5 düşüş olsa da tüm yıl bazında bu oranın geçen yıla göre daha da artacağı hatırlatıldı. Son 25 yılın en yüksek kamu borcu Fransa Ulusal İstatistik Enstitüsü'nün (INSEE), eylül ayındaki verilerine göre, ülkenin kamu borcu yılın ikinci çeyreğinde 12,7 puan artarak, son 25 yılın en yüksek artışını kaydetmiş, gayri safi yurtiçi hasılanın (GSYH) yüzde 114,1’ine ulaşmıştı. INSEE, kamu borcunun haziran ayı sonunda mart ayına göre 113,4 milyar dolar artarak 2 bin 638,3 milyar euroya ulaştığını açıklamıştı. Etiketler: Fransa İşsizlik Son Güncelleme: 27 Ekim 2020 Salı 15:55
Rusya'da halk eczanelere hücum etti. Günlük koronavirüs (COVID-19) vaka sayısı 16 binin üzerinde seyreden Rusya'da halk, eczanelere akın etti. Eczaneleri telefonla arayan binlerce kişi, soğuk algınlığı ve koronavirüs için ilaç istedi.. Avrupa Birliği ülkelerinde salgının günlük rekor vaka sayılarına ulaşmasıyla ardı ardına felaket senaryoları çizilmeye başlandı. Günlük koronavirüs (COVID-19) vaka sayısı 16 binin üzerinde seyreden Rusya'da da alarm verildi. Ülkenin büyük şehirlerinde ilaç ihtiyacı artan halk eczanelere koştu. Rusya'nın büyük şehirlerinde ilaç sormak için eczanelere yapılan telefon aramaları yüzde 70 oranında artış gösterdi. En çok 5 ilaç aranıyor Yetkililer, halkın ilaç ihtiyacının hızlı yükselmesini koronavirüs salgını ve soğuk algınlığının hızla artmasına bağladı. Son bir ayda en çok aranan ilaçların ise arbidol (antiviral), azitromisin (antibiyotik), levofloksasin (antibiyotik) ve parasetamol olduğu açıklandı. Rusya'da günlük koronavirüs vaka artışı 16 binin üzerinde seyrediyor. Etiketler: Koronavirüs Son Güncelleme: 27 Ekim 2020 Salı 15:36
TİKA'dan Kuzey Makedonya'da Türkçe eğitim veren okullara destek. TİKA'nın desteğiyle gerçekleştirilen "10 Temel Eser" isimli proje kapsamında, Kuzey Makedonya'daki 26 belediye ve Türkçe eğitim veren 64 okul kütüphanesine 10 bin kitap dağıtıldı.. Zor Derneği tarafından hazırlanan, yerli Türk yazarların çocuklar için yazdığı ve ülkedeki ilkokullarda yardımcı ders kitabı olarak kullanılan eserleri içeren projenin tanıtım programı, başkent Üsküp'te Türkçe eğitim veren Tefeyyüz İlköğretim Okulu'nda yapıldı. Programa Kuzey Makedonya Anayasa Mahkemesi Başkanı Salih Murat, Yurtdışı Türkler ve Akraba Topluluklar (YTB) Başkanı Abdullah Eren, Türk İşbirliği ve Koordinasyon Ajansı Başkanlığı (TİKA) Üsküp Koordinatörü Halim Ömer Söğüt, Üsküp Yunus Emre Enstitüsü (YEE) Müdürü Serhat Kula ve sınırlı sayıda davetli katıldı. Murat, burada yaptığı konuşmada, yayınlanan eserlerin Kuzey Makedonya'da yazılmış, basılmış ve okunacak eserler olduğunu belirterek, "Biz, Kuzey Makedonya'nın yapıcı unsuruyuz, kurucu unsuruyuz." dedi. Türkiye'nin, Kuzey Makedonya'nın dost ve kardeş devleti olduğunun altını çizen Murat, Türkiye'nin bunu salgın döneminde de gösterdiğini söyledi. Abdullah Eren de Balkanlar'a sık sık gelmeye gayret ettiklerini belirterek, Türkiye'nin özellikle son 15 yılda farklı bir dış politika izlediğini ve bunun en iyi hissedildiği bölgelerin başında Balkanlar'ın, Kuzey Makedonya'nın ve Üsküp'ün geldiğini vurguladı. Tefeyyüz İlköğretim Okulu'nun bir asrı devirmiş bir çınar, önemli şahsiyetler yetiştirmiş ve Üsküp'te Türklüğün bayraktarlığını yapmaya devam eden bir okul olduğunu kaydeden Eren, yapılan bu projenin de kıymetli bir çalışma olduğunu dile getirdi. TİKA'nın, gönlü bu topraklarda atan ve burada eğitim almış insanların çocuklar için yazdığı hikayeleri yeniden bastığını aktaran Eren, TİKA'nın çalışmalarının tüm Balkanlar'da varlığını hissettirdiğini vurguladı. Okulsuz ve öğretmensiz Türk köyü kalmadı Söğüt ise TİKA'nın Rumeli Türklerinin eğitimine, altyapısına, okulların inşası ve donanımına büyük katkılar sağladığını aktararak, "Neredeyse okulsuz ve öğretmensiz Türk köyümüz, Yörük köyümüz kalmadığını biliyorum. Artık Türkiye Cumhuriyeti tüm kurumlarıyla nesillerin inşasına gayret sarf etmektedir." dedi. Derneğin proje sorumlusu Hacer Sülooca da dernek olarak temel amaçlarının çocukların sağlıklı eğitim almasının yanı sıra bilinçli bireyler olarak yetişmeleri olduğunu kaydederek, kendilerine destek veren Türk kurumlarına teşekkür etti. Yeni tip koronavirüs (COVID-19) salgını tedbirlerine uygun olarak idrak edilen programın sonunda davetliler okulu gezerek öğrencilerle sohbet etti. Etiketler: TİKA Son Güncelleme: 27 Ekim 2020 Salı 16:45
Çekya'da gece sokağa çıkma yasağı uygulanacak. Çekya'da, koronavirüsün yayılmasını önlemek için gece belirli saatler arasında sokağa çıkma yasağı uygulanacak.. Avrupa'da ikinci dalganın etkili olduğu ülkelerden Çekya'da hükümet salgın hastalıkla mücadele kapsamında yeni kararlar aldı. Halihazırda karantina uygulanan ülkede yarından itibaren saat 21.00'den 05.00'e kadar acil durumlar dışında sokağa çıkma yasağı uygulanacak. Yasağın bir hafta süresince uygulanması öngörülen ülkede pazar günleri alışverişe izin verilmeyecek. Çekya'da son 24 saatte 10 bin 273 yeni vaka tespit edilirken, ülkede virüs bulaşan kişilerin sayısı toplamda 162 bin 785’e, can kaybı 2 bin 365'e yükseldi. Etiketler: Koronavirüs Son Güncelleme: 27 Ekim 2020 Salı 14:44
İran'da vaka ve ölümlerde rekor artış. İran'da koronavirüs (COVID-19) salgınında, son 24 saatte 346 kişi hayatını kaybetti, 6 bin 968 yeni vaka tespit edildi.. Söz konusu rakamları Sağlık Bakanlığı Sözcüsü Sima Sadat Lari verdi. İran'da böylece salgının başından bu yana en yüksek can kaybı ve vaka sayısı kaydedilmiş oldu. Lari, virüs kaynaklı toplam can kaybının 33 bin 299’a, vaka sayısının da 581 bin 824’e çıktığını belirtti. Virüse yakalanan hastalardan 4 bin 995’inin durumunun ağır olduğunu söyleyen Lari, şu ana kadar iyileşenlerin sayısının da 463 bin 611 olduğunu kaydetti. Sağlık Bakanlığı Sözcüsü, ülkedeki 31 eyaletin tamamının "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Yezd, Kazvin ve Elburz eyaletlerinde yeniden kısıtlamalara gidilmişti. Etiketler: İran Koronavirüs Son Güncelleme: 27 Ekim 2020 Salı 14:34
AB Komisyonu Başkan Yardımcısı Schinas, koronavirüse yakalandı. Avrupa Birliği (AB) Komisyonu Başkan Yardımcısı Margaritis Schinas, koronavirüse (COVID-19) yakalandığını açıkladı.. AB Komisyon Başkan Yardımcısı ve göç, güvenlik ve sosyal haklar gibi konulardan sorumlu üye Schinas, virüs kaptığını sosyal medyadan duyurdu. Schinas, AB Komisyonu üyelerinin yarın düzenlenecek haftalık toplantısı öncesinde düzenli olarak yapılan COVID-19 testinin sonucunun pozitif çıktığını, bu nedenle kendini karantinaya aldığını açıkladı. Bugüne kadar AB Komisyonu Başkanı Ursula von der Leyen dahil çok sayıda komisyon üyesi, COVID-19 testi pozitif çıkan kişilerle temas ettikleri için karantinaya girmişti. Komisyonun araştırma, kültür, eğitim ve gençlikten sorumlu üyesi Mariya Gabriyel de COVID-19 testinin pozitif çıktığını açıklamıştı. Etiketler: Avrupa Birliği Son Güncelleme: 27 Ekim 2020 Salı 14:26
Avustralya'nın Melbourne eyaletinde COVID-19 yasakları bu gece kısmen kaldırılıyor. Avustralya’da yeni tip koronavirüsten (COVID-19) yaşanan can kayıpları ve vaka sayılarıyla virüsün merkezi haline gelen Victoria eyaletinin başkenti Melbourne’daki sıkı yasaklar, bu gece yarısından itibaren kısmen kaldırılıyor.. Victoria Eyalet Başbakanı Daniel Andrews, eyaletin başkenti Melbourne’da düzenlediği basın toplantısında, kaldırılacak ve esnetilecek yasaklarla ilgili açıklamada bulundu. Andrews, bu gece yarısından itibaren perakende sektöründeki tüm iş yerlerinin yanı sıra oteller, kafeler, restoranlar ve birahanelerin yeniden açılacağını söyledi. Vatandaşların evden çıkması için geçerli neden uygulamasının kaldırıldığını belirten Andrews, günde bir kereye mahsus olmak üzere anne, baba ve çocuklardan oluşan ailenin bir başka eve ziyarete gidebileceğini kaydetti. Eyalette, maske takma zorunluğu devam edecek, halka açık alanlarda 10 kişi bir araya gelebilecek, düğünler 10, cenazeler azami 20 kişinin katılımıyla yapılabilecek. Günlük vaka sayılarının 725’e, can kayıplarının da 59’a kadar yükseldiği eyalette 8 gündür can kaybı yaşanmazken, son 48 saatteki test sonuçlarına göre yeni vaka kaydedilmedi. Avustralya’da COVID-19’a yakalanan toplam 27 bin 541 kişiden 20 bin 341’inin, virüs nedeniyle hayatını kaybeden 905 kişiden de 817’sinin kayıtlı olduğu Victoria eyaleti ve eyaletin başkenti Melbourne, virüsün merkezi haline gelmişti. Öte yandan, son aylarda COVID-19’dan can kaybı yaşanmayan ülkenin diğer eyaletlerinden Yeni Güney Galler’de 53, Tazmanya'da 23, Batı Avustralya'da 9, Queensland'da 6, Güney Avustralya'da 4, Avustralya Başkent Bölgesi'nde 3 kişi yaşamını yitirmişti. Etiketler: Koronavirüs Son Güncelleme: 27 Ekim 2020 Salı 13:22
Avrupa yeniden salgının merkez üssüne dönüştü. Dünya genelinde koronavirüs vaka sayısı 43 milyon 730 bini, can kaybı 1 milyon 163 bini aştı. Dünya Sağlık Örgütü, salgının merkezinin Avrupa olduğunu açıkladı.. Virüsün hızla yayıldığı Avrupa kıtasında toplam vaka sayısı 8 milyon 620 binin üzerinde. Dünya Sağlık Örgütü, salgınının yeni merkez üssünün Avrupa kıtası olduğuna dikkat çekti. Virüsle mücadelenin ciddi şekilde hızlandırılması gerektiğini vurguladı. Fransa Fransa'da son 24 saatte, 26 bin 771 yeni vaka kaydedildi. Bilim Kurulu Başkanı Jean Delfraissy, endişe verici bir açıklamada bulundu. "Günlük 100 bin vakanın eşiğindeyiz" dedi. İspanya İspanya'da vaka sayısı son 3 günde 52 bin 188 arttı. Ülkede olağanüstü hal uygulaması başladı. Şimdilik sadece 15 gün süreyle ilan edilen olağanüstü halin, Mayıs ayına kadar uzatılması gündemde. Belçika Belçika'da son dönemde günlük ortalama vaka sayısı 12 bin 500'e yaklaştı. Toplam vaka sayısı 320 bini geçti. Yetkililer, salgının bu seyirde ilerlemesi halinde, iki hafta içinde hastanelerdeki yoğun bakım ünitelerinin dolabileceği uyarısında bulundu. Rusya Rusya'da vaka sayısı 1 milyon 530 binden fazla... Parlamentonun alt kanadı Duma'da 91 milletvekillinin koronavirüse yakalandığı, milletvekillerinden birinin de virüs nedeniyle hayatını kaybettiğini açıklandı. Sri Lanka 7 bin 872 vakanın olduğu Sri Lanka'da parlamentoda görevli bir poliste koronavirüs tespit edildi. Bunun üzerine parlamentoda çalışmalara ara verildi. Etiketler: Koronavirüs Son Güncelleme: 27 Ekim 2020 Salı 13:14
Rusya'da virüsten rekor ölüm: Tedbirler sıkılaştırılıyor. Rusya'da koronavirüs nedeniyle son 24 saatte 320 kişi hayatını kaybetti, salgına karşı bazı tedbirler yeniden getirildi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte koronavirüs vaka sayısı 16 bin 550 artarak 1 milyon 547 bin 774'e, sağlığına kavuşanların sayısı da 12 bin 844 artışla 1 milyon 158 bin 940'a ulaştı. Ülkede, virüs nedeniyle 320 kişinin yaşamını yitirmesiyle "en yüksek günlük ölüm sayısı" görüldü ve böylece toplam hayatını kaybeden sayısı 26 bin 589 oldu. Ülke genelinde vaka sayısındaki günlük artış yüzde 1,1 olurken, yeni vakaların yüzde 26,4'ünde belirti görülmedi. Tedbirler sıkılaştırılıyor Rusya İnsan Sağlığı ve Tüketici Haklarını Koruma Servisi'nden (Rospotrebnadzor) yapılan açıklamaya göre, COVID-19'a karşı tedbirleri yeniden sıkılaştırma yönünde karar alındı. Karar gereği, yarından itibaren ülke genelinde halka açık alan, toplu ulaşım araçları, taksi, araç park yerleri ve asansörlerde maske kullanılması zorunlu hale gelecek. Ayrıca, 23.00-06.00 saatleri arasında eğlence mekanları, restoran, bar ve kafelerin çalışması yasaklandı. Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Etiketler: Rusya Koronavirüs Son Güncelleme: 27 Ekim 2020 Salı 12:26
Tanzanya halkı yarın sandık başına gidiyor. Tanzanya'da genel seçimlerde Devlet Başkanı John Magufuli, suikast girişimine maruz kaldıktan yıllar sonra ülkesine dönen güçlü siyasetçi Tundu Lissu'yla yarışacak.. Tanzanya Birleşik Cumhuriyeti'nde halk, devlet başkanı ve yeni Meclis üyelerini seçmek için yarın sandık başına gidecek. Devlet başkanlığı için 15 adayın yarışacağı ülkede mevcut Devlet Başkanı John Magufuli, seçimleri kazanarak ikinci dönemde de başkanlık koltuğuna oturmak istiyor. Ana kara Tanzanya ve Zanzibar takımadalarında yapılacak seçimlerde, ana kara halkı, Tanzanya devlet başkanı ve milletvekili adayları için oy kullanacakken, Zanzibar takımadaları halkı, Tanzanya devlet başkanı, Zanzibar başkanı ve Zanzibar milletvekillerini belirlemek için sandığa gidecek. 29 milyondan fazla Tanzanyalının oy kullanacağı seçimleri, yabancı gözlemciler de takip edecek. Tanzanya hükümeti, genel seçimleri gözlemlemek için başvuruda bulunan yaklaşık 15 ülkeye onay verdi. İzin verilen ülkeler arasında Fransa, İngiltere, İspanya ve Belçika gibi Avrupa ülkeleri ve ABD de var. Seçimlerde iktidar partisi Devrimci Partinin (CCM) en güçlü rakipleri muhalif Demokrasi ve Kalkınma Partisi (CHADEMA) ve Değişim ve Şeffaflık İttifakı (ACT-Wazalendo). Seçim öncesi gerginliğin had safhada olduğu ülkede, Zanzibar'daki güçlü muhalif adayın tam özerklik söyleminin bölge halkında nasıl karşılık bulacağı merak konusu. Seçimlerde favori olarak gösterilen Devlet Başkanı John Pombe Magufuli'nin karşısındaki en güçlü adaylar, uğradığı suikast girişimi sonrası tedavi için gittiği Belçika'dan 3 yıl sonra dönen Tundu Lissu ve iktidar partisinden kovulan eski Dışişleri Bakanı Bernard Membe olarak öne çıkıyor. John Pombe Magufuli 60 yaşındaki Magufuli, görevdeki ikinci ve son beş yıllık dönemi için yarışıyor. 1977'de kurulan ve Afrika Ulusal Kongresinden sonra Afrika'daki en eski iktidar partisi olan CCM’ye liderlik eden Magufuli, Ekim 2015'teki başkanlık seçimini yüzde 58'lik oyla kazandı. Tanzanya'nın beşinci cumhurbaşkanı olan ve 2015'ten bu yana görevini sürdüren Magufuli, 2019-2020 yıllarında Güney Afrika Kalkınma Topluluğunun (SADC) da başkanlığını yaptı. Magufuli, başkanlığının birinci döneminde, hükümetteki yolsuzluğu bitirmeye, harcamaları azaltmaya ve Tanzanya sanayisini güçlendirmeye odaklandı. Magufuli'nin gelecek beş yıllık dönem için vaatleri ise altyapıyı ve ulaşım sistemlerini iyileştirmek, yabancı yatırımı ve uluslararası ticareti güçlendirmek. Devlet Başkanı ayrıca, madencilik endüstrisinden elde edilen gelir ile sosyal hizmet merkezleri inşa ederek vatandaşlarına fayda sağlayacağını belirtiyor. İlk olarak 1995 yılında milletvekili olarak seçilen Magufuli, 1995-2000 yıllarında Tanzanya kabinesinde Çalışma Bakan Yardımcısı, 2000-2006 yıllarında Çalışma Bakanı, 2006-2008 yıllarında Arazi ve Yerleşim Bakanı, 2008-2010 yıllarında Hayvancılık ve Balıkçılık Bakanı ve 2010'dan 2015'e kadar ikinci kez Çalışma Bakanı olarak görev yapmıştı. Tundu Lissu 52 yaşındaki avukat Tundu Lissu, ana muhalefetteki Demokrasi ve Kalkınma Partisinin (CHADEMA) adayı ve 2010'dan bu yana Singida bölgesi milletvekili. Tanzanya Barosu Tanganyika Hukuk Derneğinin (TLS) eski başkanı olan Lissu, CHADEMA'nın da Hukuk Bürosu Başkanı. Tundu Lissu, 7 Eylül 2017 tarihinde Meclis oturumu arasında aracındayken başkent Dodoma'daki Meclis konutunun otoparkında kimliği belirsiz kişiler tarafından vuruldu ve ağır yaralandı. Dodoma Hastanesi'nde güvenliğinden endişe edildiği için Nairobi'deki Aga Khan Hastanesi'ne kaldırılan Lissu, daha fazla tedavi ve rehabilitasyon için Belçika'ya götürüldü. Lissu, Tanzanya genel seçimlerine katılabilmek için temmuz ayında Tanzanya'ya döndü. 3 Ağustos 2020'de CHADEMA'nın başkan adayı seçilen Tundu Lissu'nun, ilk kez başkan adayı olmasına rağmen düzenlediği kalabalık mitinglerden halen ülkede siyasi etkiye sahip olduğu görülüyor. Bernard Membe ACT-Wazalendo Partisinin başkan adayı Bernard Kamillius Membe 66 yaşında. 2007-2015 yıllarında Tanzanya Dışişleri Bakanlığı görevini yürüten Membe, 2000-2015 yıllarında Mtama seçim bölgesinde milletvekili olarak görev yaptı. ACT-Wazalendo Partisinin 5 Ağustos'taki merkez komite seçimlerinde partinin 420 merkez komite üyesinin çoğunluğu Membe'yi aday gösterdi. İktidar partisinin eski üyesi olan Membe, bu yılın başlarında CCM'den kovuldu ve aday olabilmek için ACT-Wazalendo'ya geçti. Zanzibar’da neler bekleniyor? Genellikle çekişme ve tartışmalara neden olan Zanzibar'daki seçimler, şimdiye kadar hep şiddete sahne oldu. Bağımsızlıktan bu yana kadar adalarda hakimiyetini sürdüren iktidar partisi CCM hiçbir seçimi kaybetmedi. 2015'teki seçim sonrasındaki şiddet, seçim komisyonunun usulsüzlükleri gerekçe göstererek seçim sonuçlarını iptal etmesinin ardından yaşandı. 2016'da yeniden seçime gidildi ancak muhalefet partisi Birleşik Sivil Cephe (CUF) seçime katılmayarak iktidar partisine büyük bir zafer kazandırdı. Bu seçimlerde ise Zanzibar Seçim Komisyonu (ZEC) 16 adayı onayladı. Ancak Zanzibar siyasetinde yaygın olduğu gibi seçimlerde yine iki partinin öne çıkması bekleniyor. Geçmiş seçimlerde CCM’e karşı büyük rakip CUF'tu. Son yıllarda parti içinde yaşanan iç çekişmeler nedeniyle CUF gücünü kaybederken CCM’nin yeni rakibi ACT-Wazalendo oldu. İktidarın Zanzibar'daki adayı eski Savunma Bakanı Hussein Mwinyi, ACT-Wazalendo'nun adayı ise Seif Sharif Hamad. Marmara Üniversitesi Tıp Fakültesinden mezun olan Dr. Hussein Ali Mwinyi 53 yaşında. 2005'ten bu yana Kwahani bölgesi vekili olan Mwinyi, eski Devlet Başkanı Ali Hassan Mwinyi'nin oğlu. 2006-2008 yıllarında Birlik Bakanı, 2012-2014 yıllarında Sağlık Bakanı olarak görev yapan Mwinyi, 2014’ten bu yana Savunma ve Ulusal Hizmet Bakanı görevini üstleniyor. Zanzibar siyasetinin tanınmış isimlerinden ve eski başkan yardımcısı Seif Sharif Hamad ise 76 yaşında. Mart 2019'da CUF'tan ayrıldıktan sonra ACT-Wazalendo'ya geçen Hamad, Zanzibar başkanlığı için 6'ncı kez yarışacak. ACT-Wazalendo, 5 Ağustos'ta yapılan merkez komite toplantısında Hamad'ı oy birliğiyle Zanzibar adayı gösterdi. CUF adayı olduğu yıllarda seçimleri kıl payı kaybeden Hamad, 2010 seçimlerinde yüzde 49,1 oy almıştı. Son Güncelleme: 27 Ekim 2020 Salı 11:23
COVID-19 tespit edilen kişi sayısı 43 milyon 790 bini geçti. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 43 milyon 790 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 164 bin 609 kişi yaşamını yitirdi. Vaka sayısı 43 milyon 790 bin 543'e çıkarken, virüs saptanan 32 milyon 182 bin 737 kişi sağlığına kavuştu. Tedavisi devam eden 10 milyon 443 bin 197 vaka bulunuyor. En fazla vaka ve ölümün görüldüğü ABD'de 8 milyon 962 bin 783 kişide COVID-19 tespit edildi, salgın nedeniyle 231 bin 45 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (7 milyon 946 bin 429), Brezilya (5 milyon 411 bin 550), Rusya (1 milyon 531 bin 224), Fransa (1 milyon 165 bin 278), İspanya (1 milyon 156 bin 498), Arjantin (1 milyon 102 bin 301), Kolombiya (1 milyon 25 bin 52), Meksika (895 bin 326), İngiltere (894 bin 690), Peru (890 bin 574), Güney Afrika (716 bin 759), İran (574 bin 856), İtalya (542 bin 789), Şili (503 bin 598), Irak (455 bin 398), Almanya (450 bin 258), Bangladeş (400 bin 251), Endonezya (392 bin 934), Filipinler (371 bin 630), Türkiye (363 bin 999), Ukrayna (348 bin 924), Suudi Arabistan (344 bin 875), Belçika (333 bin 718), Pakistan (329 bin 375), İsrail (310 bin 851) ve Hollanda (301 bin 597). " ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (157 bin 451), Hindistan (119 bin 535), Meksika (89 bin 171), İngiltere (44 bin 998), İtalya (37 bin 479), İspanya (35 bin 31), Fransa (35 bin 18), Peru (34 bin 197), İran (32 bin 953), Kolombiya (30 bin 348), Arjantin (29 bin 301), Rusya (26 bin 269), Güney Afrika (19 bin 8), Şili (14 bin 3), Endonezya (13 bin 411), Ekvador (12 bin 573), Belçika (10 bin 899), Irak (10 bin 671) ve Almanya (10 bin 182)." Etiketler: Koronavirüs Son Güncelleme: 27 Ekim 2020 Salı 10:21
Hindistan, Çin ve Güney Kore'de koronavirüste son durum. Yeni tip koronavirüs (COVID-19) salgınından en fazla etkilenen ülkelerden Hindistan'da vaka ve ölüm sayıları artmaya devam ederken, virüsün ortaya çıktığı Çin'de salgın kontrollü seyrediyor. Güney Kore'de günlük vaka artışı yeniden 100'ün altına indi. Hindistan Sağlık Bakanlığından yapılan açıklamaya göre, ülkede 488 kişinin daha yaşamını yitirmesiyle COVID-19 nedeniyle ölenlerin sayısı 119 bin 502'ye yükseldi. Ülkede son 24 saatte 36 bin 470 yeni COVID-19 vakası tespit edildi, toplam vaka sayısı 7 milyon 946 bin 429'a çıktı. Şimdiye kadar 7 milyon 201 bin 70 kişi iyileşti. COVID-19 verilerinin derlendiği "Worldometer" internet sitesine göre, Hindistan, dünyada en fazla vaka tespit edilen ikinci, virüse bağlı en fazla ölümün görüldüğü üçüncü ülke konumunda bulunuyor. Çin Çin Ulusal Sağlık Komisyonundan yapılan açıklamaya göre, Çin ana karasında son 24 saatte tamamı yurt dışı kaynaklı 16 yeni COVID-19 vakası tespit edildi. Ülkede son 24 saatte COVID-19 nedeniyle can kaybı olmadı, toplam vaka sayısı 85 bin 826'ya yükseldi. COVID-19'un ortaya çıktığı Çin'de bugüne kadar 4 bin 634 kişi virüs nedeniyle hayatını kaybetti, 80 bin 928 kişi iyileşti, 264 kişinin de tedavisi sürüyor. Güney Kore Güney Kore Hastalık Kontrol ve Önleme Merkezinden yapılan açıklamaya göre, ülkede son 24 saatte 16'sı yurt dışı bağlantılı 88 yeni COVID-19 vakası belirlendi. Yurt içi kaynaklı yeni vaka sayısının 72 olduğu ülkede, bu vakalardan 51'i başkent Seul ve çevresindeki metropol bölgelerde görüldü. Toplam vaka sayısının 26 bin 43'e çıktığı ülkede, COVID-19 tespit edilen 23 bin 981 kişi iyileşti. Son 24 saatte 3 kişinin hayatını kaybettiği Güney Kore'de şimdiye kadar virüs nedeniyle 460 kişi hayatını kaybetti. Etiketler: Koronavirüs Son Güncelleme: 27 Ekim 2020 Salı 09:06
İtalya'da tedbirler protestolara neden oldu. İtalya'da yeni tip koronavirüs (Covid-19) salgınında yeni vakaların artması sebebiyle hükümetin getirdiği kısıtlayıcı tedbirler protestolara yol açtı.. İtalya Başbakanı Giuseppe Conte’nin pazar günü açıkladığı başbakanlık kararnamesiyle getirilen ve bugünden itibaren başlayan kısıtlayıcı tedbirler; Milano, Torino, Trieste ve Napoli başta olmak üzere pek çok yerde protesto edildi. İtalyan basınında çıkan haberlerde, Milano ve Torino’daki protestoların şiddet eylemine dönüştüğü kaydedildi. Ülkenin ikinci büyük kenti Milano’da önlemleri protesto etmek için Lombardiya Bölgesel Yönetim binasına izinsiz yürümek isteyen göstericilere, polis göz yaşartıcı gazla müdahale etti. Kentin farklı noktalarında ve Buenos Aires Caddesi'nde toplanan bir grup göstericinin de polis aracına molotofkokteyli attığı, basına yansıdı. İtalyan ANSA ajansının haberine göre, Milano’daki protestolarda 1 polis hafif yaralandı, 2 kişi gözaltına alındı. 2 polis yaralandı, 10 kişi gözaltına alındı Torino'da da "Halkın protestosu" çağrısıyla akşam saatlerinde meydanlara inen protestocularla polis arasında çatışma yaşandı. Ses bombası, şişe ve fişekler atan protestocu gruba, polis göz yaşartıcı gazla müdahale etti. Kentin işlek meydanlarından San Carlo savaş alanına dönerken Roma Caddesi'ndeki bazı ünlü markaların vitrinlerinin de protestocular tarafından kırıldığı belirtildi. La Repubblica'nın haberinde, Torino’daki olaylarda 2 polisin yaralandığı, 10 kişinin gözaltına alındığı ifade edildi. İtalya'nın bir diğer büyük kenti Napoli’de 23 Ekim Cumartesi günü yerel yöneticilerin bölgesel düzeydeki tedbirlerine karşı başlayan protesto dalgası devam etti. Kentin ünlü meydanı Plebiscito Meydanı'nda toplanan yüzlerce gösterici, bölgede 23.00 ile 05.00 saatleri arasında uygulanan sokağa çıkma yasağını ve uygulamaya geçirilen son tedbirleri protesto etti. Trieste kentinde de sıkı tedbirleri protesto eden grupla güvenlik güçleri arasında zaman zaman tansiyonun yükseldiği bildirildi. Büyük kentlerdeki geniş çaplı protestolar haricinde, son kararnamede yer alan restoran-bar-kafe-dondurmacı gibi işletmelerin akşam 18.00'de kapatma zorunluluğu getirilmesi, başkent Roma ve Palermo başta olmak üzere pek çok kentte protesto edildi. Ülkenin dört bir yanından gelen protesto haberleri sonrasında İtalya İçişleri Bakanlığının, ani toplumsal reaksiyonlara karşı valilik ve emniyet güçlerini alarm durumuna geçirdiği haberlere yansıdı. Başbakan Conte, pazar günü ülkede salgının yayılmasını kontrol almak istediklerini, ancak bunu ikinci genel bir karantina olmadan yapmak istediklerini belirtmişti. Conte hem sağlığı hem ekonomiyi korumak istediklerini dile getirmişti. Bu bağlamda son kararnameyle; ulusal düzeyde sokağa çıkma yasağı getirmeden ancak restoran, bar, kafe, dondurmacıların akşam 18.00 itibarıyla kapatma ve spor salonu, yüzme havuzu gibi yerlerin faaliyetlerini durdurma kararı alınmıştı. Son Güncelleme: 27 Ekim 2020 Salı 05:50
ABD Senatosu Barrett'ı onayladı. ABD Senatosu, Başkan Donald Trump'ın Yüksek Mahkeme yargıçlığı için aday gösterdiği muhafazakar yargıç Amy Coney Barrett'i onayladı.. Demokrat senatörlerin karşı çıktığı oylamada, Senato çoğunluğunu ellerinde bulunduran Cumhuriyetçiler, oy çoğunluğuyla Barrett'i Yüksek Mahkeme'ye gönderdi. Genel kurulda yapılan oylamada Demokratların tamamı ile Cumhuriyetçi Senatör Susan Collins aleyhte oy kullanırken 52 Cumhuriyetçi "evet" oyu verdi. Böylelikle ABD tarihinin en hızlı atanan Yüksek Mahkeme Yargıcı unvanını kazanan Barrett'in, görevine birkaç gün içerisinde resmen başlaması bekleniyor. Demokratların itirazı yetmedi Diğer taraftan 3 Kasım'daki başkanlık seçimlerine 1 hafta kalmışken Demokratlar, Yüksek Mahkeme yargıçlığına şimdi atama yapılmasına karşı çıkıyor. Demokratlar, söz konusu pozisyona getirilecek adayın yeni başkan tarafından belirlenmesi gerektiğini savunuyor. Ayrıca Demokratlar, liberal eğilimli yargıç Ruth Bader Ginsburg'un hayatını kaybetmesiyle yerine aday gösterilen muhafazakar görüşlü Barrett'in ABD'deki sağlık sistemi, kürtaj yasası ve eşcinsellik gibi tartışmalı konularda taraflı davranacağını ileri sürüyor. Trump için kritik onay Barrett'in adaylığının onaylanmasıyla Yüksek Mahkemedeki siyasi eğilim haritası, 5 muhafazakar yargıca karşı 3 liberal yargıç olarak şekillenmiş oldu. Genel eğilimi muhafazakar olan Mahkeme Başkanı John Roberts'ın da bu denkleme eklenmesiyle yeni tablo, muhafazakarlar lehine 6'ya 3 gibi net bir üstünlük anlamına geliyor. ABD siyasi tarihinde eşine az rastlanan bu durumun, 3 Kasım'daki seçimlerin muhtemel bir kaosa dönüşmesi ve son karar için Yüksek Mahkemenin devreye girmesi halinde, Barrett'in çok kritik bir rol oynamasına imkan vermesi bekleniyor. Amy Coney Barrett kimdir? Louisiana eyaletine bağlı New Orleans kentinde 1972'de, 7 çocuklu ailenin en büyük çocuğu olarak dünyaya gelen Barrett, liseyi bitirene kadar burada kaldı. Tennessee eyaletindeki Rhodes College'da İngiliz Edebiyatı bölümünü bitiren Barrett, tam burslu kazandığı Notre Dame Üniversitesi Hukuk Fakültesini 1997'de birincilikle bitirdi. Akademik ve hukuk alanında birçok görevde bulunan evli ve 7 çocuk sahibi Barrett, 8 Mayıs 2017'de Başkan Trump tarafından 7. Bölge Temyiz Mahkemesi Yargıçlığı görevine aday gösterildi. 31 Ekim 2017'de Senato'nun onayını alan Barrett, o tarihten itibaren görevini sürdürüyor. Etiketler: ABD Son Güncelleme: 27 Ekim 2020 Salı 03:30
İngiltere koronavirüse karşı tedbirleri artırıyor. Son 24 saatte 20 bin 890 kişide yeni tip koronavirüs vakasının tespit edildiği İngiltere'de, COVID-19 vakalarındaki artış nedeniyle yerel önlemler sıkılaştırılıyor.. İngiltere Sağlık Bakanlığının verilerine göre, ülkede virüs nedeniyle hayatını kaybedenlerin sayısı, son 24 saatte 102 artarak 44 bin 998'e ulaştı. Ülkede son 24 saatte 20 bin 890 yeni vaka tespit edilirken, toplam vaka sayısı 894 bin 690'a yükseldi. Bir günde 321 bin 113 test yapılırken, toplam test sayısı mükerrerler dahil 29 milyon 729 bin 949 oldu. Ülkede, COVID-19 nedeniyle 7 bin 850 kişinin hastanelerde tedavisinin sürdüğü, bunlardan 743'ünün yoğun bakımda olduğu açıklandı. Ülkede yerel önlemler sıkılaştırılıyor Bu arada ülkede ulusal karantina kararı almaktan kaçınan İngiliz hükümeti, COVID-19 vakalarındaki artış nedeniyle yerel önlemleri sıkılaştırıyor. İngiltere'de Nottingham, Broxtowe, Gedling, Rushcliffe ve Warrington bölgelerinin artan vakalar nedeniyle "çok yüksek COVID-19 uyarı seviyesine" dahil edildiği bildirildi. Buna göre bu bölgelerde bar ve benzeri eğlence mekanlarının kapanacağı, şehirdeki farklı hane üyelerinin kapalı ve açık mekanlarda bir araya gelmesinin de yasaklanacağı açıklandı. Daha önce COVID-19 vakalarındaki ciddi artış nedeniyle Merseyside, Lancashire, Manchester ve Güney Yorkshire bölgeleri de "çok yüksek COVID-19 uyarı seviyesi"ne dahil edilmişti. 3 aşamalı yerel COVID-19 uyarı seviyeleri Ülkede virüsün artış hızına bağlı olarak devreye girecek "orta", "yüksek" ve "çok yüksek" olmak üzere 3 aşamalı kısıtlamalar duyurulmuştu. İlk aşama, kapalı veya açık alanlarda buluşmaların 6 kişiyle sınırlandırılmasını, barlar ve restoranların yerel saatle 22.00'de kapanmasını içeriyor. İkinci aşamada farklı hane üyelerinin kapalı mekanlarda görüşmeleri yasaklanırken, üçüncü aşama ise bu önlemlerin yanı sıra barlar ve restoranların kapatılmasını öngörüyor. Etiketler: Koronavirüs Son Güncelleme: 26 Ekim 2020 Pazartesi 23:53
Fransa'da bir günde 26 bin 771 yeni vaka. Fransa'da yeni tip koronavirüs salgınında son 24 saatte 26 bin 771 vaka görüldü.. Halk Sağlığı Kurumundan yapılan açıklamaya göre, ülkede 258 kişinin daha yaşamını yitirmesiyle can kaybı 35 bin 18'e ulaştı. Ülkede virüs bulaşan kişi sayısı son 24 saatte 26 bin 771 artışla 1 milyon 165 bin 278'e yükseldi. Hastanelerde 2 bin 770'i yoğun bakımda olmak üzere 17 bin 784 kişinin tedavisi sürürken, iyileşenlerin sayısı 687 artışla 111 bin 347'ye çıktı. COVID-19 testlerinin pozitif çıkma oranı ise yüzde 17,8'e ulaştı. Etiketler: Koronavirüs Fransa Son Güncelleme: 26 Ekim 2020 Pazartesi 23:42
ABD'de genç seçmenden yüksek katılım bekleniyor. ABD'de yapılan ankete göre, başkanlık seçimlerine 18-29 yaş grubundaki seçmenlerden rekor düzeyde bir katılım beklendiği belirtildi.. Harvard Kennedy Okulu Siyaset Enstitüsü tarafından yapılan "Güz 2020" anketinde, söz konusu yaş aralığındaki Amerikalı genç nüfusun yüzde 63'ünün bu seçimlerde "kesinlikle oy kullanacağını" aktardığı kaydedildi. Aynı yaş grubunun, 2016'daki ABD Başkanlık seçimlerine yüzde 47 oranında katılım sağladığına da işaret edildi. Siyaset Enstitüsü Direktörü Mark Gearan, bu yıl seçimlere eşi görülmemiş bir şekilde ilgi duyulduğunu belirterek, "Genç Amerikalılar, sağlık hizmetlerinden ırksal ve sosyal adalete kadar günlük yaşamlarını etkileyen konuların sandıktan geçtiğini fark ediyor." ifadesini kullandı. Irkçılık, sağlık servisi, çevre sorunları Ankete katılan gençlerden, kendisini "Demokrat Partili" olarak tanımlayanların yüzde 86'sı hükümetin ırkçılık konusunda mevcut durumdan daha fazla ilerleme kaydetmesini isterken, Cumhuriyetçi gençlerde ise bunu isteyenlerin oranı yüzde 50 olarak belirlendi. Yine Demokrat gençlerin yüzde 85'i ülkedeki sağlık servisi konusunda hükümetin daha iyi çalışması gerektiğini belirtirken, Cumhuriyetçi gençlerde böyle düşünenlerin oranı yüzde 55'te kaldı. Aynı şekilde ankette Demokrat Partili gençlerin yüzde 84'ü çevre sorunlarına önem verilmesini gündeme getirdi, Cumhuriyetçi gençlerin ise yüzde 50'si bu konuya katıldıklarını kaydetti. Gençlerin başkan adayı tercihi Biden Ankete katılan gençlerin yüzde 50'si Demokrat Parti Başkan Adayı Joe Biden'a oy vereceğini açıklarken, ABD Başkanı Donald Trump'a destek vereceğini söyleyenlerin oranı ise yüzde 26'da kaldı. Siyaset Enstitüsünün martta gerçekleştirdiği benzeri ''Bahar 2020'' anketinde Biden'a yönelik yüzde 34 olan olumlu bakışın, bu ankette yüzde 56'ya çıktığına vurgu yapıldı. Biden'ın anketlerdeki üstünlüğü sürüyor Joe Biden'a martta gösterilen yüzde 47 olumsuz yaklaşımın son ankette yüzde 41'e düştüğü ve genç Latin nüfus arasında mart ayındaki yüzde 38'lik olumlu yaklaşımın bu ankette yüzde 55'e çıktığının altı çizildi. Anket, 23 Eylül-11 Ekim arasında ülke genelindeki 18-29 yaş arası 2 bin 26 kişi üzerinde İngilizce ve İspanyolca olarak yapıldı. Etiketler: ABD ABD Başkanlık Seçimleri Son Güncelleme: 26 Ekim 2020 Pazartesi 22:12
İspanya'da vakalar son 3 günde 52 bin 188 arttı. İspanya'da yeni tip koronavirüs (COVID-19) salgınında vaka sayısı son 3 günde 52 bin 188 arttı. Ülkedeki toplam can kaybı 35 bin 31'e çıktı.. İspanya Sağlık Bakanlığı, cuma günü 1 milyon 46 bin 132 olarak açıkladığı toplam vaka sayısını son 3 günde 52 bin 188 artışla bugün 1 milyon 98 bin 320 olarak güncelledi. İspanya'da ayrıca pandemi kaynaklı ölümlerde sayının cuma gününden bu yana 279 arttığı görüldü. Bakanlık, son 7 günde 628 kişinin salgından hayatını kaybettiğini ve toplam sayının 35 bin 31'e çıktığını duyurdu. OHAL uygulamasına başlandı Sağlık Bakanlığında oluşturulan COVID-19 ile Mücadele Komisyonunun Başkanı Fernando Simon, düzenlediği basın toplantısında, "Bu zamana kadar alınan önlemlerin en büyük amacı hastanelerde olası bir kuyruğu, yoğunlaşmayı önlemek. Mevcut durumda bazı hastanelerde durum kritik olsa da ülke genelinde COVID-19 hastalarının hastanelerdeki doluluk oranı yüzde 13,7, bu oran yoğun bakımlarda yüzde 24,2. Ama bazı özerk yönetimlerde yüzde 40'ı buldu. Yoğunluğu önlemek çok önemli" dedi. Bu arada sol koalisyon hükümetinin pazar günü aldığı kararla yasal sınır olduğundan şimdilik sadece 15 gün süreyle ilan edilen ancak 9 Mayıs'a kadar uzatılmak istenen olağanüstü hal (OHAL) uygulamasına başlandı. Buna göre ülke genelinde saat 23.00 ila 06.00'da sokağa çıkma yasağı ilan edilirken, Katalonya ve Castilla y Leon gibi bazı özerk yönetimler bunu bir saat (22.00) öne, Madrid, Valensiya, Extremadura özerk bölgeleri ise bir saat ileriye (24.00) aldı. Ayrıca kuzeydeki Asturias ve Aragon özerk yönetimleri kendi bölgelerinde giriş ve çıkışı yasaklayan serbest dolaşıma kısıtlamalar getirdi. Diğer yerel yönetimler, serbest dolaşım kısıtlamasını sadece salgının yoğun görüldüğü mahallelerde uyguluyor. OHAL kapsamında ülkede genelinde aile veya arkadaş arası toplanmalarda en fazla 6 kişinin bir araya gelmesine izin veriliyor. Portekiz'deki durum Portekiz Sağlık Bakanlığı COVID-19'dan son 24 saatte 27 kişinin hayatını kaybettiğini ve 2 bin 447 yeni vaka tespit edildiğini duyurdu. Ülkede bu zamana kadar COVID-19'dan hayatını kaybedenlerin sayısı 2 bin 343 olurken, vaka sayısı 121 bin 133'e ulaştı. Pandemiyle bağlantılı ölü sayısında son günlerde artışın gözlendiği Portekiz'de, hastaneye kaldırılan COVID-19 hastalarının sayısı da yükseliyor. Mevcut durumda hastanelerde COVID-19 teşhisi konulan 1672 hastanın tedavisi sürüyor. Sol hükümet, ülkede en az 3 ay süreyle tüm kamusal alanlarda maske kullanma zorunluluğu getirirken, salgının yoğun olduğu kentlerde serbest dolaşıma kısıtlama uygulanıyor. Etiketler: Koronavirüs Son Güncelleme: 26 Ekim 2020 Pazartesi 22:02
İtalya'da son 24 saatte 17 bin 12 yeni vaka. İtalya'da yeni tip koronavirüs salgınında son 24 saatte 17 bin 12 yeni vaka kaydedildi. Hayatını kaybedenlerin sayısı da 141 artarak 37 bin 479'a çıktı.. Sağlık Bakanlığının günlük açıkladığı verilere göre, son 24 saatte 17 bin 12 kişiye COVID-19 tanısı konuldu. Böylece dün salgının başladığı şubat ayından bu yana 21 bin 273 ile en yüksek günlük vaka sayısına ulaşılan ülkede bugün vaka sayısı 4 bin 261 daha az oldu. Salgının başından beri virüs kapan kişi sayısı 542 bin 789 oldu. Aktif COVID-19 hasta sayısı da 236 bin 684'e, yoğun bakımda tedavi görenlerin sayısı da 1284'e yükseldi. Hayatını kaybedenlerin sayısı da son 24 saatte 141 artarak 37 bin 479'a çıktı. İyileşenlerin sayısı 2 bin 423 artarak 268 bin 626 oldu. Bu arada, İtalyan Doktorlar ve Sağlık Yöneticileri Birliği (Anaao-Assomed) Genel Sekreteri Carlo Palermo, ANSA ajansına yaptığı açıklamada, "Acil servislerdeki durum çok ciddi ve kesinlikle kritiktir." dedi. Palermo, enfeksiyon oranının bu hızda gitmesi halinde gelecek ay ortasında yoğun bakım ünitelerinin dolacağını söyledi. Diğer yandan İtalya Dışişleri Bakanlığı, yaptığı açıklamayla gerekli bir neden olmadıkça yurt dışına yönelik seyahatlerden kaçınılmasını tavsiye etti. Etiketler: Koronavirüs İtalya Son Güncelleme: 26 Ekim 2020 Pazartesi 20:24
COVID-19'u yenenlerin sayısı 32 milyonu geçti. Dünya genelinde yeni tip koronavirüse yakalandıktan sonra sağlığına kavuşanların sayısı 32 milyonu aştı.. COVID-19 vakalarına ilişkin verilerin derlendiği "Worldometer" internet sitesindeki son bilgilere göre, dünyada virüs bulaşan 32 milyon 1313 kişi iyileşti. Dünyada en fazla vakanın görüldüğü ilk 5 ülke, aynı zamanda en fazla hastanın iyileştiği ülkeler oldu. Hindistan'da 7 milyon 159 bin 55, ABD'de 5 milyon 781 bin 451, Brezilya'da 4 milyon 835 bin 915, Rusya'da 1 milyon 146 bin 96 ve Kolombiya'da 915 bin 451 kişi virüsü yenmeyi başardı. Türkiye'de de COVID-19 tespit edilen 316 bin 8 kişi sağlığına kavuştu. Çin'in Hubey eyaletine bağlı Vuhan kentinde ortaya çıkan ve dünyaya yayılan COVID-19 salgınında vaka sayısı dünya genelinde 43,5 milyonu aşarken, 1 milyon 161 binden fazla kişi virüs nedeniyle hayatını kaybetti. Etiketler: Koronavirüs Son Güncelleme: 26 Ekim 2020 Pazartesi 20:10
Afrin'de teröristlerden bombalı saldırı: 2 ölü, 10 yaralı. Afrin'de teröristlerin bomba yüklü motosikletle düzenlediği terör saldırısında 2 sivil öldü, 10 sivil yaralandı.. Zeytin Dalı Harekatı'yla terörden arındırılan Afrin ilçe merkezinde, bir motosiklete yerleştirilen bomba infilak ettirildi. Terör saldırısında ilk belirlemelere göre, 2 sivil hayatını kaybetti, 10 sivil yaralandı. Yaralananlar tedavi için sağlık merkezlerine sevk edildi. Güvenlik kaynakları, terörden kurtarılmış bölgelerde bombalı eylemlerin YPG/PKK tarafından gerçekleştirildiğini ancak örgütün sivillere zarar verdiği için bunu üstlenmekten kaçındığını belirtti. YPG/PKK'lı teröristler, Türkiye ile Rusya arasında 22 Ekim 2019'da varılan mutabakat gereği ayrılmaları gereken Tel Rıfat ilçesinden sık sık Bab, Azez, Cerablus ve Afrin bölgelerini hedef alarak terör eylemleri düzenliyor. Etiketler: Terör Saldırısı Terör Örgütü PKK/YPG Son Güncelleme: 26 Ekim 2020 Pazartesi 19:50
Barış Pınarı Bölgesi'nde 45 bin Suriyeli çocuğa felç aşısı kampanyası. SUDKOM desteğiyle başlatılan aşı kampanyası, uzman sağlık ekiplerinin katılımıyla gerçekleştirilecek.. Barış Pınarı Harekatı’yla terörden arındırılan Rasulayn ve Tel Abyad’da yaklaşık 45 bin Suriyeli çocuğun faydalanacağı felç aşısı kampanyası başladı. Şanlıurfa Valiliği Suriye Destek ve Koordinasyon Merkezi (SUDKOM) desteğiyle başlatılan aşı kampanyası, uzman sağlık ekiplerinin katılımıyla gerçekleştirilecek. Yaklaşık 1 ay içerisinde tamamlanması beklenenen çalışma sonucunda, "çocuk felci" hastalığının önüne geçilmesi amaçlıyor. 45 bin çocuğun aşı kampanyasından faydalanması planlanıyor Rasulayn yerel meclisi Sağlık İşleri Sorumlusu Abdullah Osman, “Rasulayn, Tel Abyad kent merkezi ve kırsallarında yaklaşık 45 bin çocuğun bu aşı kampanyasından faydalanması planlanıyor.” dedi. Aşılama çalışmasına sağlık merkezlerinin yanı sıra mobil ekiplerin de destek sunacağını belirten Osman, “Ev ev dolaşarak bölgede yaşayan tüm çocuklara bu aşıyı yapacağız. Bu kampanyada emeği geçen tüm sağlık çalışanlarına teşekkür ediyor ve kolaylık diliyorum.” ifadelerini kullandı. Son Güncelleme: 26 Ekim 2020 Pazartesi 15:44
Belçika'da 'yoğun bakım üniteleri doluyor' uyarısı. Belçika'da yeni tip koronavirüs (COVID-19) salgınında son dönemde günlük ortalama vaka sayısı 12 bin 500'e yaklaşınca yetkililer, bu gidişatla iki hafta içinde hastanelerde yoğun bakım kapasitesinin dolacağı uyarısında bulundu.. Haftalık vaka sayılarının günlük ortalamasını yayımlayan Ulusal Halk Sağlığı Enstitüsünün verilerine göre, 11,4 milyon nüfuslu ülkede 16-22 Ekim haftasında günlük ortalama yeni vaka sayısı 12 bin 491'e ulaştı. 20 Ekim'de ise 18 bin 217 vaka ile bugüne kadarki en yüksek günlük COVID-19 vaka sayısı kaydedildi. Salgının başından bu yana kaydedilen vaka sayısı ise 321 bin 31'e, hayatını kaybedenlerin sayısı 10 bin 810'a çıktı. Hastanelerin doluluk oranı da vakalarla birlikte artmaya devam ediyor. Ülke genelindeki hastanelerde 4 bin 827 kişi COVID-19 tedavisi görüyor, bunların 757'si yoğun bakımda bulunuyor. Belçikalı yetkililer ise sağlık sisteminin üzerindeki yükü hatırlatarak halkın alınan tedbirlere uyması yönünde çağrıda bulunuyor. Belçika Kriz Merkezi Sözcüsü Yves Van Laethem, "Bu haftanın sonuna kadar yoğun bakımdaki hasta sayısı bini geçecek. Eğer davranış şekillerimizi değiştirmezsek iki haftada yoğun bakımda maksimum kapasitemiz olan 2 bin sayısını göreceğiz." dedi. Van Laethem, günde ortalama 80 bin test yapıldığını, yaklaşık her 5 testten birinin pozitif çıktığını belirterek, yalnız gençler değil yaşlılar arasında da hastalık arttığı için hastanelerdeki doluluğun yükselme eğiliminde olduğunu açıkladı. Okullar uzaktan eğitime geçiyor Belçika'da eğitim alanında da bir dizi tedbir alındı. Fransızca konuşulan Valon bölgesi ile Brüksel bölgesinde üniversiteler ile ortaokulların 3. sınıfları ve lise öğrencilerinin tamamı için uzaktan eğitime geçilmesi kararlaştırıldı. Flaman bölgesindeki üniversitelerde henüz uzaktan eğitime ilişkin karar açıklanmadı. Ayrıca okul gezileri ile 12 yaş üstündeki çocukların gittiği kurslar, okul dışındaki birçok aktivite iptal edildi. Anaokulları ve ilkokullarda normal eğitim düzeni ise devam edecek. Bunlara ek olarak gelecek hafta başında başlayacak 1 haftalık okul tatili uzatıldı. Öğrenciler 9 Kasım yerine 12 Kasım'da ders başı yapacak. Ancak tatilin daha da uzatılabileceği belirtiliyor. Belçika'daki tedbirler Belçika, 100 bin kişiye düşen vaka sayısı bakımından Avrupa genelinde Çekya'dan sonra en vahim durumda bulunan ülke. Ülkenin federal ve bölgesel hükümetleri, vaka artış hızını kesmek için geçen hafta içinde bir dizi tedbir açıkladı. İlk etapta 4 hafta sürmesi planlanan tedbirler çerçevesinde başkent Brüksel ve Valon bölgesinde 22.00 ile 06.00 arasında sokağa çıkma kısıtlanması, ülke genelinde restoran, bar ve kafelerin kapatılması, tüm mağazaların 20.00'de kapanması, profesyonel olmayan spor karşılaşmalarının iptal edilmesi, mümkün olan işlerde evden çalışma zorunluluğu, bazı bölgelerde açık ve kapalı tüm alanlarda maske zorunluluğu gibi uygulamalar bulunuyor. Ayrıca Brüksel bölgesinde ibadethanelerin geçici olarak kapatılması, cenaze törenlerine sadece 15 kişinin katılmasına izin verilmesi, spor tesislerinin kapatılması, sinema, müze, sergi salonu gibi yerlerde kültürel faaliyetlere ara verilmesi gibi ek tedbirler alındı. Etiketler: Belçika Koronavirüs Son Güncelleme: 26 Ekim 2020 Pazartesi 15:00
Koronavirüs mutasyonu: Daha hızlı ve daha ölümcül. İngiltere’de bir araştırma, koronavirüsün mutasyona uğradığını ortaya koydu. Araştırmaya göre mutasyona uğrayan yeni virüs daha öldürücü etkiye sahip. Bu nedenle uzmanlar salgının ikinci dalgasının daha zor geçebileceğine dikkat çekiyor.. İngiltere'de son beş günde pozitif vaka sayısındaki artış devam ediyor. Son verilere göre bir günde 19 bin 790 kişinin pozitif vaka olduğu ve 151 kişinin hayatını yitirdiği açıklandı. Ülkede toplamda pozitif vaka sayısı 854 bini geçti. Son yapılan araştırmaya göre COVID-19 virüsü mutasyona uğradı ve daha ölümcül hale geldi. Hükümetin bilim kurulu SAGE’nin araştırmasına göre yeni virüs nedeniyle çok daha çabuk can kaybı görülmeye başlandı. Mutasyona uğrayan yeni virüs daha bulaşıcı. 1 Ağustos’tan önce hastalığa yakalananlarda yaklaşık 13 gün sonra can kaybı görülürken yeni virüsle bu oran neredeyse yarıya iniyor. 1 Ağustos’tan önce erkekler ortalama yedi buçuk günde kadınların 6 günde yaşamını yitirdiği ortaya çıktı. İngiltere’de Bilim Kurulu'nun raporuna göre virüs mutasyona uğradı. Yapılan araştırmanın detaylarını @trthaber muhabiri Zeynep Eryılmaz aktardı. pic.twitter.com/AYBW2dHgtL — TRT Haber Canlı (@trthabercanli) October 26, 2020 Sağlık personellerine aşı iddiası İngiltere medyasında yer alan haberlere göre Ulusal Sağlık Kurumu personeline haftalar içinde COVID-19 aşısı yapılacağı iddia edildi. İddia personele gönderilen bir e-maile dayandırıldı. Personele hangi aşının yapılacağı ise açıklanmadı. Ancak şu anda geliştirilmekte olan aşıların hiçbirinin klinik onay almadığı ve zaman çizelgelerinin henüz onaylamadığına da dikkat çekildi. Ülkede Hükümetin koronavirüs vakalarıyla temas eden kişiler için karantina şartını iki haftadan 10 veya yedi güne indirebileceği belirtiliyor. Yaklaşık iki hafta tam kısıtlamaya giden Galler’de perakende mağazaları açık ancak sadece temel tüketim maddelerinin satışına izin var. Galler’de giysi ve elektrikli aletlerin satışı yasak. Bu yasağa karşı çıkan kişiler Galler’de Hükümetin bu kararına karşı imza kampanyası başlattı. Kimileri ise tepkilerini marketlerdeki bantları sökerek gösterdi. Markette raflara zarar veren kişi polis tarafından gözaltına alındı. Etiketler: Koronavirüs Son Güncelleme: 26 Ekim 2020 Pazartesi 15:01
İran'da son 24 saatte 337 kişi COVID-19'dan hayatını kaybetti. İran'da yeni tip koronavirüsten (COVID-19) kaynaklı hayatını kaybedenlerin sayısı son 24 saatte 337 artarak 32 bin 953 oldu.. Sağlık Bakanlığı Sözcüsü Sima Sadat Lari, yaptığı açıklamada COVID-19 salgını nedeniyle son 24 saatte 337 kişinin daha hayatını kaybettiğini ve 5 bin 960 yeni vaka tespit edildiğini belirtti. Lari, salgın kaynaklı toplam can kaybının 32 bin 953’e, vaka sayısının da 574 bin 856’ya çıktığını aktardı. Virüse yakalanan hastalardan 4 bin 982’sinin durumunun ağır olduğunu söyleyen Lari, şu ana kadar iyileşenlerin sayısının da 459 bin 250’ye ulaştığı bilgisini verdi. Lari, ülkede toplam 4 milyon 753 bin 357 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletin tamamının "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidildi. Etiketler: İran Koronavirüs Son Güncelleme: 26 Ekim 2020 Pazartesi 14:14
Fransa'da endişe yaratan açıklama: Günlük 100 bin vakanın eşiğindeyiz. Fransa Bilim Kurulu Başkanı Jean-François Delfraissy, ülkesinin günlük 100 bin vakanın eşiğinde olduğunu söyledi.. Yoğun bakım ünitelerindeki hasta sayısında ciddi artış olduğunu belirten Fransa Bilim Kurulu Başkanı Jean-François Delfraissy, "Günlük 50 binden fazla vaka var. Bilim Kurulu olarak günlük 100 bin vakanın eşiğinde olduğumuzu tahmin ediyoruz.” dedi. "Çok zor hatta kritik durumdayız" Delfraissy, ülkede teşhis edilen, teşhis edilmeyen ve hafif belirti gösteren vakalar dikkate alındığında resmi olarak ilan edilen ikinci dalganın beklenenden ağır geçeceğine işaret ederek, "Çok zor hatta kritik durumdayız." dedi. Alınacak tedbirlerin hızlı ve yüksek seviyede olması gerekliliğini vurgulayan Delfraissy, uygulamadaki kısmi sokağa çıkma saatlerinin hafta içi daha geniş tutulmasının, hafta sonları ise tam gün olarak uygulanmasının gündemde olduğunu söyledi. Fransa'da dün 52 bin 10 yeni koronavirüs vakası kaydedilmişti. Etiketler: Koronavirüs Fransa Son Güncelleme: 26 Ekim 2020 Pazartesi 12:14
Rusya'da son 24 saatte 17 bin 347 yeni COVID-19 vakasına rastlandı. Rusya'da yeni tip koronavirüs (COVID-19) salgınının başlamasından bu yana son 24 saatte 17 bin 347 vakayla "en yüksek günlük rakam" görülürken, toplam COVID-19 vaka sayısı 1 milyon 531 bini geçti.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte virüsten iyileşenlerin sayısı 7 bin 574 artarak 1 milyon 146 bin 96, hayatını kaybedenlerin sayısı ise 219 artışla 26 bin 269 oldu. Son 24 saatte 17 bin 347 kişide virüs tespit edildi ve böylece toplam vaka sayısı 1 milyon 531 bin 224'e yükseldi. Ülke genelinde yeni vakaların yüzde 27,7'sinde hastalık belirtileri görülmezken, vaka sayısındaki günlük artış yüzde 1,1 oldu. Başkent Moskova'da son 24 saatte COVID-19 vakası sayısı 5 bin 224 artarak 401 bin 40'a, virüs kaynaklı ölü sayısı da 62 artışla 6 bin 442'ye çıktı. Rusya İnsan Sağlığı ve Tüketici Haklarını Koruma Servisi, son 24 saatte 476 bin COVID-19 testinin yapıldığını ve böylece toplam test sayısının 57 milyon 800 bini geçtiğini duyurdu. 91 Rus milletvekili COVID-19'a yakalandı Rus Parlamentosunun alt kanadı Duma Başkanı Vyaçeslav Volodin, milletvekillerinden 91'inin COVID-19'a yakalandığını, bunlardan 39'unun tedavi gördüğünü, birinin de virüs nedeniyle hayatını kaybettiğini bildirdi. Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Ülkede dün 16 bin 710 vaka tespit edilmiş, 21 Ekim'de ise 317 kişinin yaşamını yitirmesiyle "en yüksek günlük ölü sayısı" görülmüştü. Rusya'da 1 Eylül'de yeni eğitim öğretim yılı başlamış, okullarda maske ve sosyal mesafe zorunluluğu getirilmemişti. Etiketler: Rusya Koronavirüs Son Güncelleme: 26 Ekim 2020 Pazartesi 11:30
Hindistan'da günlük vaka sayısı 45 binin üzerine çıktı. Yeni tip koronavirüs (COVID-19) salgınından en fazla etkilenen ülkelerden Hindistan'da vaka ve ölüm sayıları artmaya devam ederken, Güney Kore'de ise günlük vaka artışı 2 günün ardından yeniden 100'ün üzerine çıktı.. Hindistan Sağlık Bakanlığından yapılan açıklamaya göre, ülkede 480 kişinin daha yaşamını yitirmesiyle COVID-19 nedeniyle ölenlerin sayısı 119 bin 14'e yükseldi. Ülkede son 24 saatte 45 bin 148 yeni COVID-19 vakası tespit edildi, toplam vaka sayısı 7 milyon 909 bin 959'a çıktı. Şimdiye kadar 7 milyon 137 bin 228 kişi iyileşti. COVID-19 verilerinin derlendiği "Worldometer" internet sitesine göre, Hindistan, dünyada en fazla vaka tespit edilen ikinci, virüse bağlı en fazla ölümün görüldüğü üçüncü ülke konumunda bulunuyor. Çin Çin Ulusal Sağlık Komisyonundan yapılan açıklamaya göre, Çin ana karasında son 24 saatte tamamı yurt dışı kaynaklı 20 yeni Kovid-19 vakası tespit edildi. Ülkede son 24 saatte COVID-19 nedeniyle can kaybı olmadı, toplam vaka sayısı 85 bin 810'a yükseldi. COVID-19'un ortaya çıktığı Çin'de bugüne kadar 4 bin 634 kişi virüs nedeniyle hayatını kaybetti, 80 bin 911 kişi iyileşti, 265 kişinin de tedavisi sürüyor. Güney Kore Güney Kore Hastalık Kontrol ve Önleme Merkezinden yapılan açıklamaya göre, ülkede son 24 saatte 25'i yurt dışı bağlantılı 119 yeni COVID-19 vakası belirlendi. Yurt içi kaynaklı yeni vaka sayısının 94 olduğu ülkede, bu vakalardan 85'i başkent Seul ve çevresindeki metropol bölgelerde görüldü. Toplam vaka sayısının 25 bin 955'e çıktığı ülkede, COVID-19 tespit edilen 23 bin 905 kişi iyileşti. Son 24 saatte can kaybının olmadığı Güney Kore'de şimdiye kadar virüs nedeniyle 457 kişi hayatını kaybetti. Etiketler: Koronavirüs Son Güncelleme: 26 Ekim 2020 Pazartesi 09:01
Doğu Afrika'da sel ve toprak kaymaları milyonlarca kişiyi etkiledi. Doğu Afrika'da, hazirandan bu yana sel ve toprak kaymaları 3,6 milyon insanın hayatını olumsuz etkiledi.. Birleşmiş Milletler (BM) İnsani Yardım Koordinasyon Ofisinden yapılan yazılı açıklamada, özellikle Güney Sudan, Kenya ve Uganda'nın sellerden etkilendiği belirtildi. Açıklamada, "Göllerdeki su seviyesinin artması ve taşkınlar binlerce kişiyi etkiliyor. Sadece Güney Sudan'da 850 bin kişi sellerden etkilendi ve 400 bin kişi de göç etmek zorunda kaldı" sözlerine yer verildi. Bölgede koronavirüs salgını, ekonomik kriz ve çatışmalardan olumsuz etkilenen milyonlarca kişi son yıllardaki en yüksek oranda yağışların düşmesiyle şimdi de sellerle mücadele ediyor. BM'ye göre Etiyopya'da 1,1 milyon kişi seller nedeniyle olumsuz etkilenirken, 313 bin kişi de göç etti. Seller nedeniyle birçok okul ve hastane de kullanılamaz hale geldi. Son Güncelleme: 26 Ekim 2020 Pazartesi 09:18
Dünya genelinde vaka sayısı 44 milyona yaklaşıyor. Dünyada, koronavirüs salgınında tespit edilen toplam vaka sayısı 43 milyon 346 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 159 bin 93 kişi yaşamını yitirdi. Vaka sayısı 43 milyon 346 bin 266'ya çıkarken, virüs saptanan 31 milyon 905 bin 19 kişi sağlığına kavuştu. Tedavisi devam eden 10 milyon 282 bin 154 vaka bulunuyor. En fazla vaka ve ölümün görüldüğü ABD'de 8 milyon 889 bin 179 kişide COVID-19 tespit edildi, salgın nedeniyle 230 bin 510 kişi hayatını kaybetti. Vaka sayıları 500 bini geçen ülkeler şöyle: - Hindistan (7 milyon 909 bin 959), - Brezilya (5 milyon 394 bin 128), - Rusya (1 milyon 513 bin 877), - Fransa (1 milyon 138 bin 507), - İspanya (1 milyon 110 bin 372), - Arjantin (1 milyon 90 bin 589), - Kolombiya (1 milyon 15 bin 885), - Peru (888 bin 715), - Meksika (891 bin 160), - İngiltere (873 bin 800), - Güney Afrika (715 bin 868), - İran (568 bin 896), - İtalya (525 bin 782), - Şili (502 bin 63). Ölü sayısı 10 bini geçen ülkeler "Brezilya (157 bin 163), Hindistan (119 bin 30), Meksika (88 bin 924), İngiltere (44 bin 896), İtalya (37 bin 338), Fransa (34 bin 761), İspanya (34 bin 752), Peru (34 bin 149), İran (32 bin 616), Kolombiya (30 bin 154), Arjantin (28 bin 896), Rusya (26 bin 50), Güney Afrika (18 bin 968), Şili (13 bin 944), Endonezya (13 bin 299), Ekvador (12 bin 553), Belçika (10 bin 810), Irak (10 bin 623) ve Almanya (10 bin 138)." Etiketler: Koronavirüs Son Güncelleme: 26 Ekim 2020 Pazartesi 08:51
Avustralya Victoria'da 5 ay sonra ilk kez koronavirüs vakasına rastlanmadı. Avustralya'da yeni tip koronavirüs (COVID-19) salgınının merkezi haline gelen Victoria eyaletinde haziran başından bu yana ilk kez vaka görülmedi.. Victoria'da son 24 saatte gerçekleştirilen testlerde, 9 Haziran'dan beri ilk kez pozitif sonuç çıkmadı. Eyalette son 24 saatte can kaybı da yaşanmadı. Virüste ikinci dalgayla mücadele eden, sıkı tedbirlerin yürürlükte olduğu eyalette günlük vaka sayısı 5 Ağustos'ta 725'e ulaşmıştı. Avustralya genelinde COVID-19'a yakalanan 27 bin 523 kişinin 20 bin 342'si Victoria eyaletine kayıtlı bulunuyor. Avustralya'da COVID-19 nedeniyle 905 kişi yaşamını yitirdi. Ölümlerin 817'si Victoria eyaletinde, 53'ü Yeni Güney Galler'de, 13'ü Tazmanya'da, 9'u Batı Avustralya'da, 6'sı Queensland'da, 4'ü Güney Avustralya'da, 3'ü de Avustralya Başkent Bölgesi'nde gerçekleşti. Tazmanya, virüs riski az olan eyaletlerle sınırlarını açtı Ülkede mart ayında sınırlarını kapatan ilk eyalet olan Tazmanya, salgın riskinin az olduğu eyaletlerle bugünden itibaren sınırları açtı. Yaklaşık 70 gündür vaka görülmeyen eyaletin Sağlık Bakanı Sarah Courtney, COVID-19 riskinin daha yüksek olduğu Yeni Güney Galler ve Victoria eyaletleri haricindeki eyalet ve bölgelerde yaşayanların bugünden itibaren Tazmanya'ya seyahat edebileceklerini bildirdi. Eyalete geleceklerin havaalanında sağlık kontrolünden geçirilecekleri, COVID-19 belirtisi olanların teste tabi tutulacakları ve test sonuçları çıkana kadar karantinada tutulacakları kaydedildi. Yeni Zelanda'da yeni vaka yok Yeni Zelanda Sağlık Bakanlığından yapılan açıklamaya göre, yurt içinde yeni vaka kaydedilmedi ancak yurt dışından gelen 5 kişinin COVID-19 testleri pozitif çıktı. Ülkede 74 aktif vaka var ve bunların tamamı karantinada. Hastanede COVID-19 tedavisi gören kimse bulunmuyor. Yeni Zelanda'da virüse yakalanan 1940 kişiden 1841'i sağlığına kavuşmuş, 25'i hayatını kaybetmişti. Etiketler: Koronavirüs Son Güncelleme: 26 Ekim 2020 Pazartesi 08:26
Şili'de halk anayasanın yeniden yazılmasını istedi. Şili'de diktatör Augusto Pinochet döneminden kalma anayasanın yeniden yazılıp yazılmamasının halka sorulduğu referandumdan açık ara farkla anayasanın yeniden yazılması kararı çıktı.. Şili Seçim Servisinin internet sitesinde yer alan sonuçlara göre, yüzde 99'u açılan sandıklarda geçerli oyların yüzde 78,27'sini anayasanın yeniden yazılmasını onaylayanların oyları oluşturdu, buna karşı çıkılan oyların oranı ise yüzde 21,73 oldu. Referandumda yeni anayasayı yazacak heyet de halkın onayına sunuldu. Anayasayı Anayasa Kurulunun yazmasını isteyenlerin oranı yüzde 79,04, bu görevi Karma Anayasa Kurulunun üstlenmesini isteyenlerin oranı ise yüzde 20,96 olarak kayda geçti. Bu sonuç doğrultusunda Anayasa Kurulunda bulunacak kişiler 11 Nisan 2021'de yapılacak yerel seçimlerde halk tarafından seçilecek. Yeni anayasa 9 ayda yazılacak Kadın-erkek sayısının eşit tutulacağı ve yerli halkların da temsilcilerinin bulunacağı Kurul, yeni anayasayı 9 ayda yazacak. Gerekli görülmesi halinde bu süre 3 ay uzatılabilecek. Kurulun yeni anayasayı hazırlayıp hükümete sunmasının ardından düzenlenecek referandumda yeni anayasanın yürürlüğe girip girmemesi oylanacak. Böylece Şili, 1973'ten 1990'a kadar süren Pinochet rejiminin ardından ilk kez demokratik yönetimde yazılmış bir anayasaya sahip olacak. Seçmen sayısının 14 milyonu aştığı Şili'de, referanduma katılım oranı yüzde 50 oldu. Devlet Başkanı Pinera sonuçtan memnun Şili Devlet Başkanı Sebastian Pinera, sandıkların açılmaya başlandığı saatlerde basına yaptığı açıklamada, halkın özgürce fikrini beyan ettiğini söyledi. Pinera, "Bugüne kadar anayasa bizi bölmüştü. Umarım bugünden itibaren yeni anayasa, birlik, istikrar ve geleceğin çerçevesi olur. Bugün, birlik olmak bölünmeye, barış da şiddete galip geldi. Şüphesiz bu demokrasi zaferi bize mutluluk ve umut vermeli" dedi. Pinera, 2018'de göreve geldiğinde önceki Devlet Başkanı Michel Bachelet'in görev süresinin bitmesine 5 gün kala imzaladığı anayasanın yeniden yazılmasını içeren yasa tasarısını desteklememiş, o dönem anayasanın yeniden yazılmasının önüne geçmişti. Göstericiler referandum sonucunu kutluyor Referandum sonucunun belli olmasının ardından ülkede binlerce kişi, yeni tip koronavirüs (COVID-19) salgınına rağmen sonucu kutlamak için sokağa döküldü. Vatandaşlar, Şili'de geçen yıl düzenlenen protestolarda göstericilerin başlıca toplanma yeri haline gelen başkent Santiago'daki İtalya Meydanı'nda referandum sonucunu kutluyor. Ülkede Ekim 2019'da başlayan ve 5 aydan fazla süren hükümet karşıtı gösterilerde birçok şiddet olayı yaşanmıştı. "Sosyal patlama" adı verilen gösterilerde 30'un üzerinde kişi ölmüş, 4 binden fazla kişi yaralanmıştı. Protestocuların başlıca isteklerinden biri anayasanın yeniden yazılmasıydı. Diktatör Pinochet döneminde yazılan Şili Anayasası, halkın bir kısmına göre diktatörlük rejiminin mirası ve eşitsizliğin temel kaynağı. Pinochet eliyle yapılan özelleştirmeler ve özelleştirme teşvikleri nedeniyle, mevcut anayasanın yeterli sağlık, eğitim ve emeklilik hizmetlerini garantilemeyen bir ekonomik sistemi koruduğu düşünülüyor. Etiketler: Koronavirüs Son Güncelleme: 26 Ekim 2020 Pazartesi 07:53
Dünyada koronavirüs salgını yayılmaya devam ediyor. Yeni tip koronavirüs (COVID-19) salgını etkisini artırarak sürdürüyor. İşte ülkelerin koronavirüs vakaları ve ölümlerine ilişkin paylaştığı son rakamlar.... Çin'in Wuhan kentinde ortaya çıkan COVID-19, 200'den fazla ülke ve bölgeye yayıldı. Salgın nedeniyle dünya genelinde 1 milyon 155 bin 524 kişi hayatını kaybetti, vaka sayısı da 43 milyon 2 bin 322'ye ulaştı. COVID-19'a yakalanan 31 milyon 707 bin 974 kişi iyileşti, tedavisi süren 10 milyon 138 bin 824 aktif vaka bulunuyor. Dünya genelinde koronavirüs vaka sayısı 43 milyonu aştı En fazla vaka görülen ülkeler Vakaların en fazla görüldüğü ABD'de, 8 milyon 827 bin 932 kişi COVID-19'a yakalandı. ABD'nin ardından en fazla vaka görülen ilk 10 ülke sırasıyla Hindistan (7 milyon 866 bin 740), Brezilya (5 milyon 381 bin 224), Rusya (1 milyon 513 bin 877), İspanya (1 milyon 110 bin 372), Fransa (1 milyon 86 bin 497), Arjantin (1 milyon 81 bin 336), Kolombiya (1 milyon 7 bin 711), Meksika (886 bin 800), Peru (886 bin 214) ve İngiltere (854 bin 10) oldu. Fas'ta can kaybı 3 bin 301'e ulaştı Fas Sağlık Bakanlığından yapılan yazılı açıklamada, son 24 saatte COVID-19 nedeniyle 46 kişinin daha yaşamını yitirdiği ve 3 bin 20 yeni vaka tespit edildiği belirtildi. Böylece virüs kaynaklı toplam can kaybının 3 bin 301'e, vaka sayısının 197 bin 481'e yükseldiği ülkede, iyileşenlerin sayısı ise 2 bin 823 artarak 195 bin 163'e ulaştı. Cezayir'de vaka sayısı 56 bine yaklaştı Cezayir Sağlık Bakanlığı, salgında 10 kişinin daha hayatını kaybettiğini ve 250 yeni vaka tespit edildiğini duyurdu. Ülkede böylece virüs kaynaklı can kaybı 1907'ye, vaka sayısı da 55 bin 880'e yükseldi. Hastalığı atlatanların sayısı ise 144 artarak 38 bin 932'ye ulaştı. Afrika'da son 24 saatte 9 bin 85 kişide COVID-19 tespit edildi COVID-19 verilerinin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 9 bin 85 artarak 1 milyon 727 bin 897 oldu. Salgın nedeniyle ölenlerin sayısı 116 artışla 41 bin 324'e ulaştı. Kıtada COVID-19 kaynaklı en fazla can kaybı 18 bin 968 ölümle Güney Afrika'da gerçekleşti. Mısır'da 6 bin 199, Fas'ta ise 3 bin 301 kişi hayatını kaybetti. Morityus'ta aktif COVID-19 vakası kalmazken, Seyşeller ve Eritre'de ölüm rapor edilmedi. Afrika'da COVID-19'a yakalanan 1 milyon 412 bin 173 kişi iyileşti. Güney Afrika Cumhuriyeti'nde COVID-19 vaka sayısı 715 bini geçti Güney Afrika Cumhuriyeti Sağlık Bakanlığı verilerine göre, ülkede son 24 saatte 24 kişi COVID-19 nedeniyle hayatını kaybetti. Virüs kaynaklı ölüm sayısının 18 bin 968 olduğu ülkede, vaka sayısı 1622 artışla 715 bin 868'e ulaştı. Bugüne kadar 4 milyon 697 bin 939 testin yapıldığı Güney Afrika Cumhuriyeti'nde virüse yakalananların 646 bin 170'i iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da COVID-19'un en fazla görüldüğü ülke konumunu koruyor. Latin Amerika ülkelerinde vaka ve can kaybı artışta Brezilya Sağlık Bakanlığının verilerine göre, bir günde 231 kişinin hayatını kaybetmesiyle ülkede virüs nedeniyle ölenlerin sayısı 157 bin 134'e, 13 bin 493 yeni vakanın tespit edilmesiyle de toplam vaka sayısı 5 milyon 394 bin 128'e yükseldi. Brezilya'nın ticaret merkezi Sao Paulo eyaleti, 1 milyon 91 bin 980 vaka ve 38 bin 747 ölümle "ülkenin salgından en çok etkilenen bölgesi" olarak öne çıkıyor. ABD ve Hindistan'ın ardından dünyada en çok vakanın görüldüğü Brezilya'da, iyileşenlerin sayısı 4 milyon 835 bin 915 olarak kaydedildi. Arjantin Arjantin Sağlık Bakanlığının açıklamasına göre, son 24 saatte COVID-19 nedeniyle 284 kişinin hayatını kaybetmesiyle ülkede virüs kaynaklı ölü sayısı 28 bin 896'ya, 9 bin 253 kişide virüs tespit edilmesiyle toplam vaka sayısı 1 milyon 90 bin 589'a çıktı. Yaklaşık 45 milyon nüfuslu Arjantin'de, iyileşenlerin sayısı 894 bin 819 olarak açıklandı. Salgına karşı oldukça uzun bir karantina uygulamasına rağmen Arjantin, "dünyada en fazla vaka görülen 7. ülke" konumunda bulunuyor. Arjantin'de, 20 Mart'ta yürürlüğe konulan ve sonrasında büyük ölçüde hafifletilen karantina, 8 eyalet ile başkent Buenos Aires ve çevresinde 8 Kasım'a kadar uzatılmıştı. Meksika Meksika Sağlık Bakanlığının verilerine göre, son 24 saatte COVID-19 nedeniyle 181 kişi hayatını kaybetti ve 4 bin 360 yeni vaka tespit edildi. Ülkede ölü sayısı 88 bin 924'e, toplam vaka sayısı 891 bin 160'a yükseldi. İyileşenlerin sayısı da 650 bin 355 olarak aktarıldı. Nüfusu 126 milyonu aşan Meksika, "dünyada en çok vakanın görüldüğü 9. ülke" konumunda bulunuyor. Kolombiya Kolombiya Sağlık Bakanlığının açıkladığı verilere göre, ülkede son 24 saatte COVID-19 nedeniyle 154 kişi hayatını kaybetti ve toplam ölü sayısı 30 bin 154'e çıktı. Son 24 saatte 8 bin 174 vakanın tespit edildiği ülkede, toplam vaka sayısı 1 milyon 15 bin 885'e ulaştı, iyileşenlerin sayısı 915 bin 451 olarak duyuruldu. Nüfusu 50 milyona yaklaşan Kolombiya, "dünyada en fazla vaka görülen 8. ülke" konumunda bulunuyor. Peru Peru Sağlık Bakanlığından yapılan açıklamaya göre, ülkede son 24 saatte 54 kişi yaşamını yitirdi ve 908 yeni COVID-19 vakası görüldü. Ülkedeki vaka sayısı 888 bin 715'e, can kaybı 34 bin 149'a, iyileşenlerin sayısı 807 bin 636'ya yükseldi. Nüfusu 32 milyona yaklaşan Peru, "dünyada en fazla vaka ve COVID-19 kaynaklı ölümün görüldüğü 10. ülke" konumunda bulunuyor. Hindistan Hindistan Sağlık Bakanlığından yapılan açıklamaya göre, ülkede 480 kişinin daha yaşamını yitirmesiyle COVID-19 nedeniyle ölenlerin sayısı 119 bin 14'e yükseldi. Ülkede son 24 saatte 45 bin 148 yeni COVID-19 vakası tespit edildi, toplam vaka sayısı 7 milyon 909 bin 959'a çıktı. Şimdiye kadar 7 milyon 137 bin 228 kişi iyileşti. COVID-19 verilerinin derlendiği "Worldometer" internet sitesine göre, Hindistan, dünyada en fazla vaka tespit edilen ikinci, virüse bağlı en fazla ölümün görüldüğü üçüncü ülke konumunda bulunuyor. Çin Çin Ulusal Sağlık Komisyonundan yapılan açıklamaya göre, Çin ana karasında son 24 saatte tamamı yurt dışı kaynaklı 20 yeni COVID-19 vakası tespit edildi. Ülkede son 24 saatte COVID-19 nedeniyle can kaybı olmadı, toplam vaka sayısı 85 bin 810'a yükseldi. COVID-19'un ortaya çıktığı Çin'de bugüne kadar 4 bin 634 kişi virüs nedeniyle hayatını kaybetti, 80 bin 911 kişi iyileşti, 265 kişinin de tedavisi sürüyor. Güney Kore Güney Kore Hastalık Kontrol ve Önleme Merkezinden yapılan açıklamaya göre, ülkede son 24 saatte 25'i yurt dışı bağlantılı 119 yeni COVID-19 vakası belirlendi. Yurt içi kaynaklı yeni vaka sayısının 94 olduğu ülkede, bu vakalardan 85'i başkent Seul ve çevresindeki metropol bölgelerde görüldü. Toplam vaka sayısının 25 bin 955'e çıktığı ülkede, COVID-19 tespit edilen 23 bin 905 kişi iyileşti. Son 24 saatte can kaybının olmadığı Güney Kore'de şimdiye kadar virüs nedeniyle 457 kişi hayatını kaybetti. Etiketler: Koronavirüs Son Güncelleme: 26 Ekim 2020 Pazartesi 08:11
Hollanda'da günlük en yüksek vaka sayısına ulaşıldı. Hollanda'da tedbirlere rağmen koronavirüs salgınında son 24 saatte 10 bin 203 vaka ile şu ana kadar görülen 'en yüksek günlük vaka sayısı' kaydedildi.. Hollanda Devlet Sağlık ve Çevre Enstitüsünden (RIVM) yapılan açıklamada, son 24 saatte 10 bin 203 vaka tespit edildiği belirtildi. Açıklamada, ülkede salgının başlamasından bu yana toplam vaka sayısı 291 bin 254'e, hayatını kaybedenlerin sayısının da 7 bin 46'ya ulaştığı bildirildi. Avrupa'da günlük en yüksek vaka sayısı Fransa'da görüldü Hükümetin uyarıları dikkate alınmıyor Hilversum şehrinde uyarılara rağmen bir araya gelen 300 kişinin katıldığı partiye baskın düzenlendi. Polis yetkililerinden yapılan açıklamada, "kısmi karantina" uygulanmasına rağmen 300 kişinin bir araya geldiği partiye baskın yapıldığı ve 2 kişinin gözaltına alındığı belirtildi. "Kısmi karantina" uygulaması Hollanda'da hükümet, 14 Ekim'de 4 haftalık "kısmi karantina" uygulamasına geçildiğini açıklamıştı. Kısıtlamalar kapsamında restoran ve barlar yeniden kapatılırken, toplu taşıma seferleri de azaltılmıştı. İtalya'da günlük en yüksek vaka sayısı Hollanda'da medyasında çıkan haberlerde, saat 20.00'den sonra alkollü içki satın almak isteyenlerin otel odası kiraladığı aktarılmıştı. Alkollü içecek satışı saat 20.00'den sonra yasaklanırken, uyarıların ciddiye alınmaması sebebiyle oteller de alkol yasağına dahil edilmişti. Etiketler: Koronavirüs Son Güncelleme: 26 Ekim 2020 Pazartesi 00:10
Ukraynalılar yerel seçimlerde oy kullandı. Ukrayna halkı, yerel yöneticilerini seçmek için sandık başına gitti. Ukrayna Merkez Seçim Kurulu resmi seçim sonuçlarını 3-6 Kasım tarihleri arasında duyuracak.. Yeni tip koronavirüs (COVID-19) salgını önlemleri kapsamında gerçekleşen seçimlerde oy verme işlemi saat 08.00'de başladı ve 20.00'de sona erdi. Sandık çıkış sonuçlarına göre, başkent Kiev Belediye Başkanlığı seçimlerinde, 2014'ten beri bu görevi yürüten "Vuruş" (UDAR) partisinden eski Dünya Ağır Sıklet Şampiyonu Vitaliy Kliçko yüzde 47,8 ile en fazla oyu aldı. Yüzde 8,6 ile Yaşam için Muhalefet Platformu partisinden Aleksandr Popov ikinci en fazla oyu alırken, yüzde 8,3 ile aktör olan bir diğer aday Sergey Pritula ise üçüncü en fazla oyu aldı. Kiev Belediye Başkanı Kliçko, dün Telegram hesabından yaptığı paylaşımda, COVID-19 testinin pozitif çıktığını duyurmuştu. Belediye başkanlığı için bir adayın yüzde 50'den fazla oy alamaması durumunda, en yüksek oy alan iki aday arasında ikinci bir seçim düzenlenecek. Seçimlere katılımın düşük olduğu ülkede, 16.00'da katılımın yüzde 27 seviyesinde olduğu bildirildi. Ukrayna Merkez Seçim Kurulu resmi seçim sonuçlarını 3-6 Kasım tarihleri arasında duyuracak. Ayrıca yerel seçimlerde, ülkenin temel sorunlarına ilişkin vatandaşların görüşünü almak için 5 soruluk bir anket gerçekleştirildi. Etiketler: Ukrayna Son Güncelleme: 25 Ekim 2020 Pazar 23:19
Avrupa'da günlük en yüksek vaka sayısı Fransa'da görüldü. Fransa'da son 24 saatte 52 bin 10 kişide daha yeni tip koronavirüs tespit edilmesiyle salgının başından bu yana günlük en yüksek vaka sayısına ulaşıldı.. Fransa Halk Sağlığı Kurumundan yapılan açıklamaya göre, ülkede son 4 günde, COVID-19 vaka sayılarında "en yüksek seviyede artış" yaşanıyor. Ülkede virüs bulaşan kişi sayısı son 24 saatte 52 bin 10 artışla 1 milyon 138 bin 507'ye yükseldi. Bu rakam, "salgının başından bu yana ülkede ve Avrupa'da kaydedilen en yüksek günlük vaka sayısı" oldu. 116 kişinin daha yaşamını yitirmesiyle can kaybının 34 bin 761'e ulaştığı ülkede, son 7 günde tedavi altına alınan 12 bin 176 kişiden 1816'sının yoğun bakımda tedavisi sürüyor. COVID-19 testlerinin pozitif çıkma oranı ise yüzde 17'ye ulaştı. Ülkede, 24 Ekim'de 45 bin 422, 23 Ekim'de 42 bin 32, 22 Ekim'de ise 41 bin 622 kişiye COVID-19 tanısı konulmuştu. Etiketler: Fransa Koronavirüs Son Güncelleme: 25 Ekim 2020 Pazar 22:43
İtalya'da günlük en yüksek vaka sayısı. İtalya'da koronavirüs salgınında, son 24 saatte 21 bin 273 yeni vaka kaydedildi. Böylece salgın başından bu yana günlük en yüksek vaka sayısına ulaşıldı.. İtalya Sağlık Bakanlığı’nın günlük açıkladığı verilere göre, son 24 saatte 21 bin 273 kişiye COVID-19 tanısı konuldu. Salgın başından beri virüs kapan kişi sayısı 525 bin 782'ye çıktı. Aktif COVID-19 hasta sayısı da 222 bin 241'e, yoğun bakımda tedavi görenlerin sayısı da 1208'e yükseldi. Hayatını kaybedenlerin sayısı da son 24 saatte 128 artarak, 37 bin 338'e çıktı. İyileşenlerin sayısı ise 2 bin 86 artarak, 266 bin 203 oldu. Ülkede tedbirler artırıldı Artan vakaları karşısında Başbakan Giuseppe Conte, bugün yeni bir başbakanlık kararnamesi imzalayarak, salgına yönelik tedbirleri sıkılaştırdı. Yeni tedbirlere göre, ülkede, spor salonları, yüzme havuzları, tiyatro, sinema ve konser salonlarının aktiviteleri durdurulurken, restoran, bar, kafe ve dondurmacılar da 18.00’den sonra servis yapamayacak. Bu arada, İtalya Cumhurbaşkanı Sergio Mattarella'nın sözcüsü Giovanni Grasso'nun da COVID-19’a yakalandığı bildirildi. Grasso, Twitter hesabından yaptığı paylaşımda perşembeden bu yana Cumhurbaşkanı ile görüşmediğini ve evde tecrit altında olduğunu belirtti. Etiketler: Koronavirüs İtalya Son Güncelleme: 25 Ekim 2020 Pazar 20:55
İspanya'da salgına karşı ikinci kez ulusal OHAL ilan edildi. Koronavirüs salgınında vaka sayısının her geçen gün hızla arttığı İspanya'da sol koalisyon hükümeti, Kanarya Adaları dışında ulusal çapta olağanüstü hal (OHAL) ilan etti.. Başbakan Pedro Sanchez başkanlığında olağanüstü toplanan Bakanlar Kurulu, COVID-19 önlemleri kapsamında gece sokağa çıkma yasağı başta olmak üzere bir dizi önlemi içeren OHAL kararı aldı. 15 gün boyunca geçerli olan OHAL'in uzatılması için meclisin onayı gerekiyor. Başbakan Sanchez, hükümetin planının OHAL'i yaklaşık 6 ay boyunca uzatmak olduğunu açıklayarak, "OHAL'in 9 Mayıs'a kadar uzatılması için meclise önerge sunacağız. Pandemi bir devlet meselesi, tüm siyasi grupların desteğini bekliyoruz." dedi. Basın toplantısında konuşan Sanchez, ülkedeki 17 özerk yönetimden 10'unun talebini ve uzman görüşlerini dikkate alarak OHAL ilan etme kararı aldıklarını söyledi. "Durum çok ciddi" COVID-19'da ikinci dalganın İspanya ve Avrupa'nın geri kalanında çok yoğun olduğunu vurgulayan Sanchez, "Durum çok ciddi. Virüsle mücadelede en etkili araç olduğu için OHAL'i onaylıyoruz. Birinci dalgada olduğu gibi şimdi de bunu başaracağız." dedi. İspanya'da COVID-19'dan dolayı ilk olarak 14 Mart-21 Haziran tarihleri arasında OHAL ilan edilmiş ve bu süreçte halka mecbur olmadıkça (işe gitmek, sağlık veya alışveriş) sokağa çıkma yasağı getirilip, okullar, barlar, restoranlar ve mağazalar kapatılmıştı. Şimdiki OHAL'de ise salgının yoğun görüldüğü Madrid, Katalonya, Navarra, Rioja, Castilla y Leon gibi özerk yönetimlerde zaten uygulanan önlemlerin yasallığı, yaptırım gücü ve denetlenmesi kontrol altına alındı. 23.00-06.00 arası sokağa çıkma yasağı İkinci OHAL'de yeni olan en önemli tedbir ise ülke genelinde saat 23.00 ila 06.00 arasında sokağa çıkma yasağı getirilmesi oldu. Bu saatlerde sadece zaruret gerektiren durumlarda (sağlık, iş gibi) dolaşıma izin verilecek. Ayrıca aile veya arkadaş arasında en fazla 6 kişiye toplanma izni verilmesinin ülke genelinde uygulanacağı bildirildi. Diğer yandan mevcut durumda uygulandığı gibi, salgının yoğun olduğu özerk bölgelerde yerel yönetimlerin kararıyla serbest dolaşıma kısıtlama getirilebilecek. OHAL kararı sadece ülkenin güneybatısındaki turistik bir bölge olan Kanarya Adaları'nda uygulanmayacak. İspanya'da cuma günü açıklanan son verilere göre toplam COVID-19 vaka sayısı 1 milyon 46 bin 132'ye ulaştı, salgın nedeniyle 34 bin 752 kişi hayatını kaybetti. Sağlık Bakanlığı hafta sonlarında COVID-19 verilerini açıklamasa da Katalonya, Bask, Castilla y Leon gibi özerk yönetimlerin günlük yeni vaka verilerinde rekor artışların olduğu görüldü. Etiketler: İspanya Koronavirüs Son Güncelleme: 25 Ekim 2020 Pazar 18:17
Bulgaristan Başbakanı Borisov koronavirüse yakalandı. Bulgaristan Başbakanı Boyko Borisov'un koronavirüs testinin pozitif çıktığını açıkladı.. Borisov, Facebook sayfasındaki paylaşımında, yaptırdığı koronavirüs testinin pozitif sonuçlandığını ifade etti. Bulgaristan Başbakanı, tedavi sürecinin evde devam edeceğini belirtti. Borisov daha önce, koronavirüse yakalanan Bölgesel Geliştirme Bakan Yardımcısı Nikolay Nankov ile aynı mekanda bulunduğu gerekçesiyle kendini izole edeceğini açıklamıştı. Son Güncelleme: 25 Ekim 2020 Pazar 18:08
İtalya'da vakalar hızla artıyor: Tedbirler sıkılaştırıldı. İtalya Başbakanı Giuseppe Conte, koronavirüs salgınına yönelik yeni tedbirleri duyururken, "Bu önlemlerin amacı, salgında yayılmayı kontrol altına almak." dedi.. Conte, bu sabah imzaladığı Başbakanlık Kararnamesiyle getirilen yeni tedbirleri açıkladı. Ülkede son haftalarda vaka sayısının hızla yükseldiğine işaret eden Conte, "Salgındaki son vaka sayıları, kayıtsız kalamayacağız bir hal aldı. Virüs bulaştırma katsayısı (Rt), kritik eşik olan 1,5'e ulaştı. Şimdi önlemleri sıkılaştırmazsak önünü alamayız." dedi. Ülkede günlük vaka sayısının 20 bine ulaştığına dikkati çeken Conte, "Bir başka genel karantinadan kaçınmak için salgın eğrisini kontrol altında tutmak istiyoruz. Ülke, ikinci bir genel karantinaya izin veremez. Hem sağlığı hem ekonomiyi korumalıyız." diye konuştu. İtalya vaka sayısında her gün yeni rekor kırıyor Çok sayıda işletme kapalı olacak Bölge yönetimlerinin kendi bölgelerinde daha sıkı tedbirler de getirebileceğini belirten Conte, son imzaladığı kararnameyle tüm restoran, bar, kafe ve dondurmacıların 18.00’de kapanacağını ancak evlere servis yapabileceğini söyledi. Başbakan, tüm spor salonları, yüzme havuzları, oyun salonlarının, estetik merkezlerinin kapatıldığını bildirdi. Tiyatro, sinema ve konser salonlarının kapanacağını söyleyen Conte, tüm fuarların ve ulusal düzeyde profesyonel sporların durdurulduğunu ifade etti. Başbakan, zarar gören sektörlere yönelik ek ödemelerin yapılacağı bilgisini de verdi. Conte, ilkokullarda yüz yüze eğitimin devam edeceğini, ortaokul ve liselerde yüzde 75 oranında uzaktan eğitime geçileceğini kaydetti. Etiketler: Koronavirüs İtalya Son Güncelleme: 25 Ekim 2020 Pazar 17:33
ABD'de koronavirüsten ölenlerin sayısı 230 bini geçti. ABD'de yeni tip koronavirüs (COVID-19) salgınında hayatını kaybedenlerin sayısı son 24 saatte 589 artarak 230 bin 86'ya yükseldi.. "Worldometer" internet sitesine göre, ABD'de COVID-19 bulaşan kişi sayısı son 24 saatte 66 bin 696 artışla 8 milyon 831 bin 446'ya ulaştı. Salgın dolayısıyla hayatını kaybedenlerin sayısı ise son 24 saatte 589 artarak 230 bin 86'ya yükseldi. Ülkede iyileşenlerin sayısı 5 milyon 742 bini, yapılan test sayısı da 132 milyonu geçti. Texas en çok vaka görülen eyaletler sıralamasında 909 bin 749 vakayla listenin başında bulunurken, bu eyaleti 904 bin 755 vakayla California ve 776 bin 251 vakayla Florida takip ediyor. Ölü sayısına göre ise New York 33 bin 556 can kaybıyla ilk sıradaki yerini koruyor. COVID-19 salgınında vaka ve ölü sayısında dünyada ilk sırada bulunan ABD'yi, 7 milyon 866 binden fazla vakayla Hindistan ve 5 milyon 381 bini aşkın vakayla Brezilya izliyor. Etiketler: ABD Koronavirüs Son Güncelleme: 25 Ekim 2020 Pazar 17:23
Myanmar, Bangladeş'teki Arakanlı Müslümanları geri almak istiyor. Myanmar'ın, Bangladeş'teki Arakanlı Müslümanları (Rohingya) ülkeye almak istediği bildirildi.. Bangladeş Dışişleri Bakanlığından yapılan açıklamaya göre, Dışişleri Bakanı Abul Kalam Abdul Momen, Çinli mevkidaşı Wang Yi ile telefonda görüştü. Wang, görüşmede, Myanmarlı yetkililerin, yerlerinden edilen Arakanlı Müslümanların ülkelerine dönmesi konusunda yakın zamanda yeniden güvence verdiğini iletti. Myanmar'ın en kısa zamanda Arakanlı Müslüman mültecilerin yurda dönüşleri konusunda Bangladeşli yetkililerle görüşmelere başlayacağını söyleyen Wang, Pekin'in Rohingya krizinde Myanmar ile temasta olmayı sürdüreceğini kaydetti. Wang, Myanmar'da gelecek ay düzenlenecek seçimlerin ardından Dakka ile Nepido arasında temsilci düzeyinde görüşmeler yapılacağını dile getirdi. Bunun ardından 3 ülkenin bakan düzeyinde görüşme yapacağını aktaran Wang, mevkidaşı Momen ile yeni tip koronavirüs (COVID-19) aşı çalışmaları ile salgın sonrası ekonomik iyileşme gibi konuları da ele aldı. Arakanlı Müslümanlara etnik temizlik Myanmar'ın Arakan eyaletinde 2012'de Budistler ile Müslümanlar arasında çatışmalar çıkmış, olaylarda çoğu Müslüman binlerce kişi katledilmiş, yüzlerce ev ve iş yeri ateşe verilmişti. Arakan'daki sınır karakollarına 25 Ağustos 2017'de düzenlenen eş zamanlı saldırıları gerekçe gösteren Myanmar ordusu ve Budist milliyetçiler, kitlesel şiddet eylemleri başlatmıştı. Birleşmiş Milletler'e (BM) göre, Ağustos 2017'den sonra Arakan'daki baskı ve zulümden kaçıp Bangladeş'e sığınanların sayısı 900 bine ulaştı. Uluslararası insan hakları kuruluşları, yayınladıkları uydu görüntüleriyle yüzlerce köyün yok edildiğini kanıtlamıştı. Ontario Uluslararası Kalkınma Ajansının Ağustos 2018'de yayımladığı rapora göre, 25 Ağustos 2017'den bu yana en az 24 bin Arakanlı Müslüman, Myanmar ordusunca öldürüldü. 34 binden fazla Arakanlı Müslüman ateşe atılırken, 114 bin civarında kişi de fiziksel şiddet gördü. Rapora göre, ordu mensupları 18 bin kadına tecavüz etti. BM ve uluslararası insan hakları örgütleri, Arakanlı Müslümanlara yönelik şiddeti "etnik temizlik" ya da "soykırım" olarak adlandırıyor. Etiketler: Arakan Müslümanları Son Güncelleme: 25 Ekim 2020 Pazar 14:51
Malezya'da Başbakan Muhyiddin'in 'OHAL' teklifi reddedildi. Malezya'da Başbakan Muhyiddin Yasin'in, COVID-19 salgınıyla daha iyi mücadele edilmesi için Malezya Kralı Sultan Abdullah Şah'a sunduğu olağanüstü hal (OHAL) teklifi kabul edilmedi.. Malezya Kraliyet Sarayı Istana Negara'dan yapılan açıklamada, Sultan Abdullah'ın, Başbakan Muhyiddin'in cuma günü kendisine sunduğu teklifi değerlendirmek üzere bugün eyalet krallarıyla bir araya geldiği bildirildi. Toplantıda, OHAL teklifinin etraflıca değerlendirildiği belirtilen açıklamada, "Majesteleri Sultan Abdullah, mevcut durumda Malezya'da OHAL ilan edilmesine gerek olmadığı fikrini beyan etmiştir." ifadesi kullanıldı. Açıklamada, "Kralımız, Başbakan Muhyiddin'in liderliğinde halihazırdaki COVID-19 ile mücadele tedbirlerine devam edilmesinin yeterli olacağına inanmaktadır." bilgisi paylaşıldı. Malezya Başbakanı'nın tartışmalı OHAL teklifi Muhalefet partileri, Muhyiddin'in yaklaşan bütçe görüşmeleri öncesi Meclis çoğunluğu sağlayamamaktan çekindiği için OHAL ilan ederek Meclisi feshetmek istediğini, bunun için COVID-19'u bahane ettiğini öne sürmüştü. Ana muhalefet lideri Enver İbrahim, söz konusu teklifin ülkeyi diktatörlüğe götürebileceğini savunmuştu. Malezya'da ekonomik kriz, savaş ve doğal afet gibi zor şartların oluşması durumunda kral, başbakanın tavsiyesi üzerine OHAL ilan edebiliyor. Son Güncelleme: 25 Ekim 2020 Pazar 14:47
İran'da 296 kişi daha koronavirüsten öldü. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 296 artarak 32 bin 616'ya ulaştı.. Sağlık Bakanlığı Sözcüsü Sima Sadat Lari, yaptığı açıklamada, COVID-19 salgını nedeniyle son 24 saatte 6 bin 191 yeni vaka tespit edildiğini belirtti. Lari, salgın kaynaklı toplam can kaybının 32 bin 616’ya, vaka sayısının da 568 bin 896’ya çıktığını aktardı. Virüse yakalanan hastalardan 4 bin 969’unun durumunun ağır olduğunu söyleyen Lari, şu ana kadar iyileşenlerin sayısının da 455 bin 54’e ulaştığı bilgisini verdi. Lari, ülkede toplam 4 milyon 719 bin 587 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletin tamamının "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidildi. Etiketler: İran Koronavirüs Son Güncelleme: 25 Ekim 2020 Pazar 14:44
Libya'da rekor vaka artışı. Libya'da son 24 saatte 1639 yeni koronavirüs (COVID-19) vakası tespit edildi.. Libya Hastalıklarla Mücadele Ulusal Merkezinden yapılan yazılı açıklamada, son 24 saatte 1639 kişinin daha enfekte olduğu, 5 kişinin virüs nedeniyle hayatını kaybettiği belirtildi. Son verilere göre, ülkede salgın nedeniyle hayatını kaybedenlerin sayısı 795'e, vaka sayısı ise 56 bin 13'e yükseldi. Açıklamada, iyileşen hasta sayısının da 30 bin 731 olduğu bilgisi paylaşıldı. Etiketler: Koronavirüs Son Güncelleme: 25 Ekim 2020 Pazar 14:35
Dünya genelinde koronavirüs vaka sayısı 43 milyonu aştı. Dünya genelinde yeni tip koronavirüs (COVID-19) vaka sayısı 43 milyon 2 bin 322'ye ulaştı.. COVID-19 verilerinin derlendiği "Worldometer" internet sitesine göre, vakaların en fazla görüldüğü ABD'de, 8 milyon 827 bin 932 kişi COVID-19'a yakalandı. ABD'nin ardından en fazla vaka görülen ilk 10 ülke sırasıyla Hindistan (7 milyon 866 bin 740), Brezilya (5 milyon 381 bin 224), Rusya (1 milyon 513 bin 877), İspanya (1 milyon 110 bin 372), Fransa (1 milyon 86 bin 497), Arjantin (1 milyon 81 bin 336), Kolombiya (1 milyon 7 bin 711), Meksika (886 bin 800), Peru (886 bin 214) ve İngiltere (854 bin 10) oldu. Türkiye'de de vaka sayısı 359 bin 784'e ulaştı. Çin'in Wuhan kentinde ortaya çıkan COVID-19, 200'den fazla ülke ve bölgeye yayıldı. Salgın nedeniyle dünya genelinde 1 milyon 155 bin 524 kişi hayatını kaybetti. COVID-19'a yakalanan 31 milyon 707 bin 974 kişi iyileşti, tedavisi süren 10 milyon 138 bin 824 aktif vaka bulunuyor. Etiketler: Koronavirüs Son Güncelleme: 25 Ekim 2020 Pazar 13:20
Ukraynalılar yerel seçimler için sandık başında. Ukrayna halkı, yerel yöneticilerini seçmek için bugün oy kullanıyor.. COVID-19 salgını önlemleri kapsamında gerçekleşecek seçimlerde oy verme işlemi saat 08.00'de başladı ve saat 20.00'de sona erecek. Ülkede 27 milyondan fazla seçmen bulunurken, 29 binden fazla sandıkta oy verme işlemi gerçekleşecek. 5 senede bir düzenlenen yerel seçimlerde, Ukraynalılar, belediye başkanı ve diğer yerel yöneticilerini seçecek. Belediye başkanlığı için bir adayın yüzde 50'den fazla oy alamaması durumunda, en yüksek oy alan iki aday arasında ikinci bir seçim düzenlenecek. Yerel seçimlerde, vatandaşların ülkenin temel sorunlarına ilişkin görüşünü almak için 5 soruluk bir anket de gerçekleştirilecek. Etiketler: Ukrayna Son Güncelleme: 25 Ekim 2020 Pazar 11:02
Çin'de 15 yeni koronavirüs vakası tespit edildi. Çin ana karasında son 24 saatte tamamı yurt dışı kaynaklı 15 yeni koronavirüs (COVID-19) vakası tespit edildi.. Çin Ulusal Sağlık Komisyonundan yapılan açıklamaya göre, ülkede son 24 saatte COVID-19 nedeniyle can kaybı olmadı, toplam vaka sayısı 85 bin 790'a yükseldi. COVID-19'un ortaya çıktığı Çin'de bugüne kadar 4 bin 634 kişi virüs nedeniyle hayatını kaybetti; virüse yakalanan 80 bin 891 kişi iyileşti ve 265 kişinin de tedavisi sürüyor. Komisyon, çarşamba günü, geçen hafta ülkenin doğusundaki Çingdao kentinde bir hastanede ortaya çıkan vakaların yurt içi değil yurt dışı kaynaklı olduğunun belirlendiğini açıklamıştı. Etiketler: Koronavirüs Son Güncelleme: 25 Ekim 2020 Pazar 10:11
Hindistan'da 578 kişi daha koronavirüsten öldü. Hindistan'da koronavirüs (COVID-19) nedeniyle hayatını kaybedenlerin sayısı 578 artarak 118 bin 534'e ulaştı.. Hindistan Sağlık Bakanlığından yapılan açıklamaya göre, ülkede son 24 saatte 50 bin 129 yeni COVID-19 vakası tespit edildi, toplam vaka sayısı 7 milyon 864 bin 811'e çıktı. Şimdiye kadar virüs tespit edilen 7 milyon 78 bin 123 kişi iyileşti. COVID-19 verilerinin derlendiği "Worldometer" internet sitesine göre, Hindistan, "dünyada en fazla vaka tespit edilen 2'nci", "virüse bağlı en fazla ölümün görüldüğü 3'üncü ülke" konumunda bulunuyor. Etiketler: Koronavirüs Son Güncelleme: 25 Ekim 2020 Pazar 10:07
Mike Pence'in özel kalemi ve danışmanı koronavirüse yakalandı. ABD Başkan Yardımcısı Mike Pence'in yakın ekibinden iki ismin koronavirüse yakalandıkları, Pence ile eşinin testlerinin negatif çıktığı açıklandı.. ABD Başkan Yardımcısı Pence'in basın ofisinden yapılan yazılı açıklamada, Mike Pence'in Özel Kalemi Marc Short ile en yakın danışmanı Marty Obst'un COVID-19'a yakalandıkları belirtildi. Açıklamada, Pence ile eşi Karen Pence'in testlerinin negatif çıktığı ve ikilinin çevrelerindeki kişilerle temaslarında gerekli tedbirleri aldıkları ifade edildi. Seçimlere sayılı günler kala ortaya çıkan COVID-19 vakalarına karşın Pence'in seçim kampanya programına planlandığı şekilde devam edeceği aktarıldı. ABD Başkanı Donald Trump 2 Ekim günü COVID-19'a yakalandığını açıklamış, ardından 4 gün boyunca Walter Reed Askeri Hastanesinde tedavi görmüştü. Etiketler: Koronavirüs ABD Son Güncelleme: 25 Ekim 2020 Pazar 08:53
İtalya'da COVID-19 protestolarında arbede: 2 yaralı, 10 gözaltı. İtalya'nın başkenti Roma'da, yeni tip koronavirüs (COVID-19) salgınına karşı alınan tedbirlere tepki göstermek amacıyla düzenlenen protesto gösterisinde çıkan olaylarda 2 güvenlik görevlisi yaralandı, 10 kişi gözaltına alındı.. İtalya'da protestocular, aşırı sağcı Forza Nuova partisi öncülüğünde, Başbakan Giuseppe Conte ve hükümetinin "sağlık diktatörlüğü"nü ve sokağa çıkma yasağı kararını protesto etmek için başkentin işlek meydanlarından Popolo'da bir araya geldi. Yaklaşık 300 kişinin katıldığı gösteride bazı protestocular, hükümetin salgının yayılmasını önlemeye yönelik olarak getirdiği kısıtlayıcı tedbirlerin kendilerini ekonomik bakımdan sıkıntıya soktuğunu belirtti. [Fotoğraf: AA] Göstericilerle polis arasında arbede yaşandı Bazı göstericiler de hükümetin aldığı tedbirlerin yasalara aykırı olduğunu, çalışma haklarının engellenmemesi gerektiğini ifade etti. İtalya bayrağı taşıyan protestocular, sık sık "Özgürlük, özgürlük" sloganı attı. İtalya'da sokağa çıkma yasağı olaylı başladı Göstericilerin sokağa çıkma yasağının başladığı 00.00'da çok sayıda havai fişek atması, ardından ellerindeki şişe ve ses bombalarını güvenlik güçleriyle gazetecilere fırlatması üzerine polis müdahale etti. Göstericilerle polis arasında arbede yaşandı. [Fotoğraf: AA] 2 polis yaralandı, 10 protestocu gözaltına alındı Protestocular, yollardaki çöp kutularını ateşe verdi. Ara sokaklarda ufak çapta çatışmalar oldu. İtalya'da COVID-19 protestolarında arbede İtalyan basınına yansıyan ilk bilgilere göre, 2 polisin yaralandığı olaylarda 10 protestocu gözaltına alındı. İtalya'da dün de güneydeki Napoli kentinde COVID-19 salgınına yönelik tedbirlerin protesto edildiği gösteride olaylar çıkmıştı. Napoli'de bugün yapılan bir başka gösteride de polisle protestocular arasında arbede yaşanmıştı. Etiketler: Koronavirüs İtalya Son Güncelleme: 25 Ekim 2020 Pazar 07:51
Fransa'nın günlük vaka sayısı Avrupa rekoru kırdı. Fransa'da yeni tip koronavirüs (COVID-19) salgınında son 24 saatte 45 bin 422 vaka görüldü. Bu rakam, "salgının başından bu yana ülkede ve Avrupa'da kaydedilen en yüksek günlük vaka sayısı" oldu.. Fransa Halk Sağlığı Kurumundan yapılan açıklamaya göre, ülkede son 3 gündür günlük COVID-19 vaka sayılarında "en yüksek seviyede artış" yaşanıyor. Ülkede virüs bulaşan kişi sayısı son 24 saatte 45 bin 422 artışla 1 milyon 86 bin 497'ye yükseldi. Bu rakam, "salgının başından bu yana ülkede ve Avrupa'da kaydedilen en yüksek günlük vaka sayısı" oldu. Can kaybı 34 bin 645 oldu 138 kişinin daha yaşamını yitirmesiyle can kaybının 34 bin 645'e ulaştığı ülkede, son 7 günde tedavi altına alınan 11 bin 713 kişiden 1772'sinin yoğun bakımda tedavisi sürüyor. COVID-19 testlerinin pozitif çıkma oranı ise yüzde 16'ya ulaştı. Ülkede, dün 42 bin 32, önceki gün ise 41 bin 622 kişiye COVID-19 tanısı konulmuştu. 38 yeni bölgede "sokağa çıkma" yasağı başladı Fransa'da salgınla mücadele kapsamında, 38 yeni bölgede daha kararlaştırılan "gece sokağa çıkma" yasağı 6 hafta süreliğine yürürlüğe girdi. Böylece, söz konusu yasağın uygulandığı bölge sayısı 54'e yükseldi. 66 milyon nüfuslu ülkede bu uygulama 46 milyon kişiyi kapsıyor. Fransızlar, 21.00-06.00 saatlerinde sadece işe veya sağlık kuruluşlarına gitmek için dışarı çıkabiliyor. Etiketler: Fransa Koronavirüs Son Güncelleme: 25 Ekim 2020 Pazar 00:53
İsrail'de Netanyahu karşıtı gösteriler 18. haftasına girdi. Hakkındaki yolsuzluk davası ve COVID-19 sürecini yönetemediği gerekçesiyle İsrail Başbakanı Binyamin Netanyahu’nun istifası için düzenlenen gösteriler, 18. haftasında da devam etti.. Siyah Bayraklılar" olarak bilinen grup tarafından organize edilen gösterilerin en önemli adresi Tel Aviv'deki Rabin Meydanı ve Batı Kudüs'teki Başbakanlık konutu önü oldu. Bazı göstericiler "Suç Başbakanı" yazılı tişörtler giyerken, bazıları da "Yolsuzluğa Karşı Mücadele Edeceğiz" ve "Artık Git" yazılı pankartlar taşıdı. Batı Kudüs'te 10 binden fazla kişinin katıldığı gösteride, "Bibi (Netanyahu) Evine Git" sloganları atıldı. Polis, gösterilerin yapıldığı meydana giden yolları trafiğe kapattı. İsrail’de 4 ayı aşkındır, COVID-19 salgınını kötü yönettiği ve hakkındaki yolsuzluk davası nedeniyle Binyamin Netanyahu’nun istifası için gösteriler düzenleniyor. Etiketler: İsrail Koronavirüs Son Güncelleme: 25 Ekim 2020 Pazar 00:24
Suriye Geçici Hükümeti Başkanı Mustafa COVID-19'a yakalandı. Suriye Geçici Hükümeti Başkanı Abdurrahman Mustafa'nın, yeni tip koronavirüs (COVID-19) testi pozitif çıktı.. Suriyeli muhaliflerin kurduğu Geçici Hükümetin Başkanı Mustafa, sosyal medya hesabından yaptığı paylaşımda, COVID-19 testinin pozitif çıktığını, sağlık durumunun iyi olduğunu ifade etti. Mustafa, doktorların tedavi sürecini evde geçirmesini uygun gördüğünü aktardı. Etiketler: Suriye Krizi Koronavirüs Son Güncelleme: 24 Ekim 2020 Cumartesi 23:14
ABD'de başkanlık seçimleri için şu ana kadar 56 milyondan fazla oy kullanıldı. ABD'de 3 Kasım'da yapılacak başkanlık seçimleri yaklaşırken, birçok eyalette başlayan erken oy kullanma sürecinde şu ana dek 56 milyondan fazla kişinin oyunu kullandığı bildirildi.. ABD'de başkanlık seçimleri için erken oylama bilgilerini derleyen internet sitesi "ABD Seçimler Projesi"ne göre, posta ve sandık başında oy kullanma yoluyla şu ana kadar 56 milyon 567 binden fazla kişi oy kullandı. Posta yoluyla kullanılan oyların sayısı 38 milyonu geçerken, yaklaşık 17 milyon kişi de seçim merkezlerinde oylarını bire bir kullanma yolunu tercih etti. New York'ta ilk gün uzun kuyruklar oluştu Erken oy kullanma sürecine bugün başlayan New York eyaletinde, birçok oy kullanma merkezinin önünde uzun kuyruklar oluştu. Hafta sonu olmasının da etkisiyle sabahın erken saatlerinden itibaren özellikle New York şehir merkezinde başlayan yoğunluğun ilerleyen saatlere kadar sürdüğü kaydedildi. İnternet sitesinin yöneticisi Florida Üniversitesinden seçim uzmanı Profesör Michael McDonald, daha önce yaptığı açıklamada, yeni tip koronavirüs (COVID-19) salgını nedeniyle birçok eyalette posta yoluyla veya sandık başında erken oylamaya izin verilmesinin, sayının yükselmesinde ana etken olduğunu ifade etmişti. McDonald, erken oylama oranlarına bakarak seçimlerde 150 milyon oy kullanılabileceği tahmininde bulunmuş, bunun da ülke seçmeninin yüzde 65'ine tekabül edeceğine ve 1908'den bu yana en yüksek seviyede katılımın beklendiğine dikkati çekmişti. Etiketler: ABD Son Güncelleme: 24 Ekim 2020 Cumartesi 23:22
Koronavirüs salgınında son 24 saat. Vaka sayısı ABD'de 8 milyon 764 bine, Hindistan'da 7 milyon 824 bine, Brezilya'da 5 milyon 355 bine ve Rusya'da 1 milyon 497 bine ulaştı.. ABD’de bir süre önce aşı denemelerini durduran Amerikan ilaç üreticisi Johnson and Johnson (J&J) ile AstraZeneca firmalarının çalışmalarına devam edeceği belirtildi. ABD başkanlığı için yarışan Demokrat aday Joe Biden, seçilmesi durumunda COVID-19 aşısının ücretsiz yapılacağı sözünü verdi. Vaka sayısının hızla arttığı İtalya'nın gece sokağa çıkma yasağının başladığı kentlerinden Napoli'de yasağı protesto eden grup, güvenlik güçleriyle çatıştı. Belçika’nın başkenti Brüksel'de 22.00-06.00'da gece sokağa çıkma kısıtlaması uygulanacağı açıklandı. Açık ve kapalı tüm alanlarda maske takma zorunluluğunun geri getirildiği başkentte tiyatro ve sinema salonları, müzeler ve kültür merkezlerinin kapatılması, paket servis yapanlar hariç tüm dükkanların 20.00’de kapatılması, mağazalarda herkesin tek başına yanında yakını olmadan alışveriş yapması, profesyonel müsabakalar hariç tüm spor karşılaşmalarının iptal edilmesi kararlaştırıldı. Ülkenin Fransızca konuşulan Valon bölgesinde de 22.00-06.00'da sokağa çıkma kısıtlaması uygulanması kararı alındı. Valon bölgesinde birlikte alışveriş yapan kişi sayısı 2 olabilecek, mümkün olan işlerde evden çalışma zorunluluğunun denetimi yapılacak, yaşlı bakımevlerinde kalanları sadece bir kişi ziyaret edebilecek. Valon bölgesi, üniversitelerde uzaktan eğitime geçilmesine karar verdi. İlkokul, ortaokul ve liselerde normal eğitim devam ediyor. İngiltere'de polis, salgın önlemleri ve aşı karşıtı "StandUpX" adlı grubun gösteri yasağına rağmen düzenlediği eyleme müdahalede bulundu. Andrzej Duda'nın COVID-19 testi pozitif çıktı İran'da salgınla mücadele kapsamında 26 Ekim-20 Kasım'da market, fırın gibi zorunlu ihtiyaçların satıldığı işletmeler dışında tüm iş yerlerinin kapalı olacağı duyuruldu. Polonya'da son dönemde vaka sayılarındaki artış nedeniyle alınan yeni tedbirler, bugün itibarıyla yürürlüğe girdi, Cumhurbaşkanı Andrzej Duda'nın COVID-19 testinin pozitif çıktığı açıklandı. Slovenya Dışişleri Bakanı Anze Logar'ın da COVID-19 testinin pozitif çıktığı bildirildi. Cezayir Cumhurbaşkanı Abdulmecid Tebbun, kendisine yakın bazı Cumhurbaşkanlığı ve üst düzey hükümet yetkililerinde COVID-19 belirtileri görülmesi üzerine 5 günlük karantinaya girdi. Ukrayna'nın başkenti Kiev Belediye Başkanı Vitaliy Kliçko, Telegram kanalından yaptığı paylaşımda COVID-19 testinin pozitif çıktığını duyurdu. Tunus ile Libya arasında bulunan ve salgın nedeniyle aylar önce kapatılan sınır kapısı Res Cedir'in açılmasına karar verildi. Tunus Gençlik ve Spor Bakanlığı, ülkedeki lisanslı sporculardan virüs tespit edilenlerin sayısının 157'ye ulaştığını duyurdu. En az 2 balıkçılık limanı kapatıldı Sri Lanka'nın en büyük balık pazarında çarşambadan bu yana 609 vakanın tespit edilmesi üzerine en az 2 balıkçılık limanı kapatıldı, birçoğunda da işler yavaşlatıldı. Hükümet yetkilileri, başkent Colombo'yu da kapsayan Batı Eyaleti'nde en az 11 köyü daha tecrit etme kararının alındığını açıkladı. Arjantin Devlet Başkanı Alberto Fernandez, 20 Mart'ta yürürlüğe konulan ve sonrasında büyük ölçüde hafifletilen karantinanın, 8 eyalet ile başkent Buenos Aires ve çevresinde 8 Kasım'a kadar uzatıldığını duyurdu. Malezya Savunma Bakanlığı, artan vakalar nedeniyle Sabah eyaletinde ilan edilen ve 27 Ekim'de sona ermesi planlanan "kısmi sokağa çıkma" yasağının, 2 hafta daha uzatıldığını açıkladı. Son Fransa Açık Şampiyonu Polonyalı kadın tenisçi Iga Swiatek, görüştüğü son kişi Polonya Cumhurbaşkanı Duda'nın COVID-19 test sonucunun pozitif çıkması nedeniyle kendini karantinaya aldığını duyurdu. Etiketler: ABD Koronavirüs Son Güncelleme: 24 Ekim 2020 Cumartesi 22:11
İngiltere'de polis COVID-19 önlemleri karşıtı gösteriye müdahale etti. İngiltere'de polis, yeni tip koronavirüs (COVID-19) önlemleri ve aşı karşıtı "StandUpX" adlı grubun gösteri yasağına rağmen düzenlediği eyleme müdahalede bulundu.. Başkent Londra'da "StandUpX" üyeleri, Hyde Park'ta bir araya geldi. Ülkede 6'dan fazla kişinin bir araya gelmesinin yasak olmasına rağmen grup üyeleri, toplu halde yürüyüşe geçti. Parlamento Meydanı'na yürüyen göstericiler, bir süre sonra Trafalgar Meydanı'na ulaştı. Eylemcilerin, Başbakanlık binasının önünden geçişi sırasında polisin sıkı güvenlik önlemi alması dikkati çekti. "Onayımız yok", "COVID-19 aldatmacası", "Hükümet yalan söylüyor" yazılı pankartlar taşıyan göstericiler, COVID-19 önlemlerinin kaldırılmasını istedi. Eylemcileri dağılmaları için uyaran polis, uyarıları dikkate almayan bazı göstericileri gözaltına aldı. Müdahale sonrası Londra'nın değişik bölgelerine dağılan göstericilerden bazıları parlamentonun yanındaki Westminster Köprüsü'nü trafiğe kapattı. Polis, burada da bazı kişileri gözaltına aldı. Grubun, eylülde düzenlediği değişik gösterilerde onlarca kişi gözaltına alınmıştı. Etiketler: Koronavirüs Son Güncelleme: 24 Ekim 2020 Cumartesi 21:23
Pakistan, Endonezya, Malezya ve Japonya’da COVID-19 salgınına dair gelişmeler. Asya ülkelerinden Pakistan, Endonezya, Malezya ve Japonya'da yeni tip koronavirüs (COVID-19) salgını etkisini sürdürüyor.. Pakistan Koronavirüs Ulusal Yönetim ve Kontrol Merkezinden yapılan açıklamaya göre, son 24 saatte ülkede 847 COVID-19 vakası belirlendi, toplam vaka sayısı 327 bin 63’ü buldu. Son 24 saatte 12 kişinin virüsten yaşamını yitirdiği ülkede, ölenlerin sayısı 6 bin 727’ye çıktı. Ülkede, COVID-19'a yakalandıktan sonra iyileşenlerin sayısı 310 bin 101'e ulaştı. Endonezya Endonezya Sağlık Bakanlığının verilerine göre, ülkede son 24 saatte 4 bin 70 kişide daha COVID-19 tespit edilmesiyle toplam vaka sayısı 385 bin 980’e yükseldi. Virüs nedeniyle hayatını kaybedenlerin sayısı 128 artışla 13 bin 205’e, iyileşenlerin sayısı 4 bin 119 artışla 309 bin 219’a ulaştı. Ülkede salgının merkez üssü konumunda olan başkent Cakarta’da da toplam vaka sayısı 100 bini geçti. Malezya Malezya Sağlık Bakanlığının açıklamasına göre, ülkedeki COVID-19 vakaları son 24 saatte 1228 artarak toplam 25 bin 742'ye, aktif vakalar 8 bin 966'ya yükseldi. Bugün 671 kişi sağlığına kavuşurken, iyileşenlerin sayısı toplam 16 bin 555'e ulaştı. Son 24 saatte 7 kişinin yaşamını yitirdiği Malezya'da ölenlerin sayısı 221'e çıktı. Savunma Bakanlığı, artan COVID-19 vakaları nedeniyle Sabah eyaletinde ilan edilen ve 27 Ekim'de bitmesi planlanan "kısmi sokağa çıkma" yasağının, 2 hafta daha uzatıldığını açıkladı. Malezya Kralı Sultan Abdullah Şah, COVID-19 ile mücadelenin daha iyi yürütülmesi için hükümetin olağanüstü hal (OHAL) ilan etme teklifini yarın eyalet sultanlarıyla görüşeceğini duyurdu. Başbakan Muhyiddin Yasin, dünkü özel kabine toplantısının ardından, salgınla daha etkili mücadele için Malezya Kralı'na OHAL ilan edilmesi teklifinde bulunmuştu. Japonya Japonya’da ise COVID-19 vaka sayısı son 24 saatte 731 artarak 97 bin 438’e, ölü sayısı 4 artışla 1727’ye yükseldi. Son bir günde 25 bin 243 kişiye virüs testi yapılırken, ülke genelinde yoğun bakım servislerinde 155 kişi tedavi görüyor. Etiketler: Koronavirüs Son Güncelleme: 24 Ekim 2020 Cumartesi 19:47
Dünya genelinde tedavisi süren COVID-19 hasta sayısı 10 milyonu aştı. Yeni tip koronavirüsten (COVID-19) tedavi görenlerin sayısı dünya genelinde 10 milyonu geçti.. COVID-19 görülen ülke ve bölgelerdeki vakalara ilişkin verilerin derlendiği "Worldometer" internet sitesindeki bilgiye göre, dünya genelinde aktif enfekte vaka sayısı 10 milyon 16 bin 790'a ulaştı. Tedavi görenlerin 9 milyon 940 bin 13'ünde hastalık belirtileri hafif seyrederken, 76 bin 777 hastanın hayati tehlikesi bulunuyor. Tedavi altındaki hasta sayısının çoğalması, ülkelerin sağlık sistemleri üzerindeki yükü artırıyor. ABD, tedavi altındaki 2 milyon 831 bin 855 kişiyle aktif enfekte vaka sayısı en fazla ülke oldu. ABD'yi 897 bin 81 ile Fransa, 680 bin 87 ile Hindistan, 401 bin 250 ile Brezilya, 340 bin 528 ile Rusya, 254 bin 525 ile Belçika, 203 bin 182 ile İtalya, 191 bin 366 ile Ukrayna, 174 bin 335 ile Arjantin ve 151 bin 388 ile Meksika izledi. Türkiye'de 23 Ekim itibarıyla 36 bin 515 aktif COVID-19 vakası bulunurken, bunlardan 1648'ini ağır hastalar oluşturuyor. Dünyada tedavisi süren COVID-19 hastalarının sayısı 7 Nisan'da 1 milyonu, 30 Nisan'da 2 milyonu, 30 Mayıs'ta 3 milyonu, 26 Haziran'da 4 milyonu, 15 Temmuz'da 5 milyonu, 2 Ağustos'ta 6 milyonu, 5 Eylül'de 7 milyonu, 9 Ekim'de 8 milyonu ve 18 Ekim'de ise 9 milyonu aşmıştı. Çin'in Vuhan kentinde Aralık 2019'da ortaya çıkan COVID-19 virüsü, 200'den fazla ülke ve bölgeye yayılarak salgına dönüştü. Vaka sayısı 42 milyonu aşarken, virüs nedeniyle 1 milyon 151 binden fazla kişi hayatını kaybetti. Etiketler: Koronavirüs Son Güncelleme: 24 Ekim 2020 Cumartesi 19:18
ABD'de COVID-19'dan ölenlerin sayısı 229 bini geçti. ABD'de yeni tip koronavirüs (COVID-19) salgınında hayatını kaybedenlerin sayısı 229 bin 497'ye yükseldi.. COVID-19 verilerinin derlendiği "Worldometer" internet sitesine göre, ABD'de COVID-19 bulaşan kişi sayısı son 24 saatte 96 bin 993 artışla 8 milyon 764 bin 750'ye ulaştı. Bu vaka artışının, "salgının başından bu yana ulaşılan en yüksek günlük artış" olduğu belirtiliyor. Salgın nedeniyle hayatını kaybedenlerin sayısı ise 1074 artarak 229 bin 497'ye yükseldi. Ülkede iyileşenlerin sayısı 5 milyon 703 bini, yapılan test sayısı da 131 milyonu geçti. En çok vaka görülen eyaletler sıralamasında, 903 bin 286 vakayla Teksas listenin başında bulunuyor. Bunu 900 bin 483 vakayla Kaliforniya ve 776 bin 251 vakayla Florida takip ediyor. Ölü sayısına göre ise New York eyaleti, 33 bin 536 can kaybıyla ilk sıradaki yerini koruyor. COVID-19 salgınında vaka ve ölü sayısında dünyada ilk sırada bulunan ABD'yi, 7 milyon 824 binden fazla vakayla Hindistan ve 5 milyon 355 bini aşkın vakayla Brezilya izliyor. Etiketler: Koronavirüs ABD Son Güncelleme: 24 Ekim 2020 Cumartesi 18:48
Belçika’da COVID-19 salgınına karşı 'bölgesel' yeni tedbirler alınıyor. Belçika’da yeni tip koronavirüs vakalarındaki büyük artış üzerine, federal hükümetin aldığı önlemlerin yanında bölgesel hükümetler de yeni tedbirler alıyor.. Brüksel Bölge Hükümeti Başbakanı Rudi Vervoort’un, bölgenin 19 belediye başkanıyla toplantısından sonra açıklanan yeni kararlara göre, gece sokağa çıkma kısıtlaması başkentte 22.00-06.00'da uygulanacak. Belçika genelinde ise sokağa çıkma kısıtlaması, gece yarısından 05.00’e kadar uygulanıyor. Her 4 testten 1’inin pozitif çıktığı başkentte, açık ve kapalı tüm alanlarda maske takma zorunluluğu geri getirildi. Daha önce de bu uygulama vardı ancak kalabalık olmayan açık alanlarda maske takma mecburiyeti kaldırılmıştı. Bunların dışında tiyatro ve sinema salonları, müzeler ve kültür merkezlerinin kapatılması, paket servis yapanlar hariç tüm dükkanların 20.00’de kapatılması, mağazalarda herkesin tek başına, yanında yakını olmadan alışveriş yapması, profesyonel müsabakalar hariç tüm spor karşılaşmalarının iptal edilmesi kararlaştırıldı. Üniversitelerde de uzaktan eğitime geçilecek Ülkenin Fransızca konuşulan Valon bölgesinde de gece sokağa çıkma kısıtlaması 22.00-06.00'da uygulama kararı alındı. Valon bölgesinde, birlikte alışveriş yapan kişi sayısı 2 olabilecek, mümkün olan işlerde evden çalışma zorunluluğunun denetimi yapılacak, yaşlı bakımevlerinde kalanları sadece 1 kişi ziyaret edebilecek. Valon bölgesi, üniversitelerde uzaktan eğitime geçilmesine karar verdi. İlkokul, ortaokul ve liselerde normal eğitim devam ediyor. Çekya ve Belçika vaka sayılarında başta Belçika şu anda 100 bin kişiye düşen COVID-19 vaka sayısı bakımından Avrupa’da Çekya’nın arkasından geliyor. Avrupa Hastalık Önleme ve Kontrol Merkezinin son 14 günlük verilerine göre, Çekya’da 100 bin kişide yeni vaka sayısı 1210, Belçika’da 1115 seviyesinde bulunuyor. Belçikalı yetkililer, vakalardaki artışın "alarm verici" boyutta olduğunu belirterek bir hafta içinde günlük 20 bin vaka sayısına gelineceğini beklediklerini açıkladı. Ulusal Halk Sağlığı Enstitüsü, Belçika’daki vaka sayılarını verirken haftalık toplamın günlük ortalamasını dikkate alıyor. Buna göre, 14-20 Ekim’de günlük ortalama, önceki haftaya kıyasla yüzde 56 artarak 11 bin 201 oldu. 11,4 milyon nüfuslu Belçika’da 20 Ekim günü kayda alınan vaka sayısı 15 bin 432 ile salgının başından bu yana en yüksek seviyeye çıktı. Bugüne kadar 287 bin 700 kişinin virüs kaptığı ülkede 10 bin 658 kişi hayatını kaybetti. Ülkede her gün ortalama 37 kişi virüs nedeniyle yaşamını yitirdi. Hastanelerde de doluluk giderek artıyor. Şu anda ülke genelindeki hastanelerde 4 bin 61 kişi Kovid-19 tedavisi görüyor. Bunların 632’si yoğun bakımda tutuluyor. Belçika’da 2 bin civarında yoğun bakım yatağı bulunuyor. Artan hasta sayısı nedeniyle hastanelere yoğun bakım yataklarının en az yarısının COVID-19 vakaları için ayrılması talimatı verilmişti. Etiketler: Belçika Son Güncelleme: 24 Ekim 2020 Cumartesi 16:36
İran'da COVID-19 tedbirleri kapsamında 43 şehirde iş yerleri kapatılacak. İran'da, yeni tip koronavirüsle (COVID-19) mücadele kapsamında 26 Ekim- 20 Kasım tarihlerinde market, fırın gibi zorunlu ihtiyaçların satıldığı işletmeler dışında tüm iş yerleri kapalı olacak.. Cumhurbaşkanı Hasan Ruhani'nin başkanlık ettiği Koronayla Mücadele Ulusal Kurulu, ülkede tırmanışa geçen salgının yayılmasını önlemek için bir dizi yeni kara rlar aldı. Hükümet Sözcüsü Ali Rebii'nin duyurduğu kararlara göre, salgının kriz seviyesinde olduğu 43 şehirde spor kulüpleri, kahvehaneler, çay bahçeleri, hayvanat bahçeleri, luna parklar, kapalı havuzlar, okullar, üniversiteler, medreseler, dil kursları, kreşler, sinema ve tiyatro salonları, müzeler, toplantı salonları, kuaförler, güzellik merkezleri, camiler, pasajlar, gıda ürünleri satmayan alışveriş merkezleri, dondurmacılar, araba pazarları, halıcılar, oyuncakçılar, ev ürünleri satan mağazalar, emlak ofisleri ve diğer zorunlu olmayan tüm iş yerleri kapalı olacak. Spor müsabakaları, yüz yüze sınavlar, dini ve kültürel etkinlikler yapılmayacak Yeni önlemler kapsamında spor müsabakaları, yüz yüze sınavlar ve her türlü dini ve kültürel etkinlikler de yapılamayacak. Kum, Meşhed ve Tahran'daki türbeler de ziyarete kapalı olacak. Günlük hayatın idamesi için gerekli olan marketler, fırınlar ve karakollar açık tutulurken, Tahran'ın genelinde devlet daireleri de yarı kapasiteyle çalışacak. İran'da son verilere göre virüs kaynaklı can kaybı 32 bin 320'ye, vaka sayısı da 562 bin 705'e çıktı. Etiketler: İran Son Güncelleme: 24 Ekim 2020 Cumartesi 15:35
İsrail, BAE'nin milyarlarca dolarını kazanmak için zamanla yarışıyor. Birleşik Arap Emirlikleri ve İsrail'in ağustos ayında açıklanan ilişkileri normalleştirme anlaşmasını diplomatik düzeyde bırakmayıp kısa sürede çeşitli ekonomik alanlarda çok sayıda anlaşmaya imza atmaları dikkati çekiyor.. İsrail Başbakanı Binyamin Netanyahu'nun "Bu anlaşmalar diplomatik barışla ekonomik barışı birleştirecek ve yatırımlar İsrail ekonomisine milyarlar pompalayacak." şekindeki sözleri, BAE ile İsrail arasındaki normalleşme anlaşmasını özetler nitelikte. Normalleşme sonrasında bir aydan kısa bir süre içinde İsrail, BAE ile çok sayıda anlaşma yaptı. Bu anlaşmalar ülkenin ana gelir kaynağı olan petrol fiyatlarındaki düşüş ve yeni tip koronavirüs salgınının turizme vurduğu darbe nedeniyle Abu Dabi ile Dubai emirlikleri başta olmak üzere BAE'de yaşanan mali krize rağmen imzalandı. Normal şartlarda günde ortalama 3 milyon varille dünya çapında önemli bir petrol üreticisi olan ve ham petrol rezervleri bakımından dünyada altıncı sırada yer alan BAE, bu yıl birçok nedenle harcamaları için gereken likiditeyi sağlamak amacıyla tahvil ihraç ederek dış borç piyasasına yöneldi. Mısır 1979'da, Ürdün 1994'te İsrail ile barış anlaşmaları imzalamasına rağmen, BAE'nin aksine Tel Aviv yönetimiyle ticari ve ekonomik anlaşmalarda bu tür bir ivme kaydetmedi. Normalleşme anlaşması ilk meyvesini hemen üç gün sonra verdi ABD Başkanı Donald Trump'ın 13 Ağustos'ta İsrail ile BAE'nin "ilişkilerini tamamen normalleştirmek" için anlaşmaya vardıklarını duyurmasından hemen üç gün sonra normalleşme ilk meyvesini verdi. BAE'nin APEX Ulusal Yatırım Şirketi, İsrail Tera Grup'la Kovid-19'la ilgili araştırma geliştirme çalışmaları için ticari anlaşma imzaladı. Normalleşme anlaşmasının ardından 16 Ağustos'ta BAE Dışişleri ve Uluslararası İşbirliği Bakanı Abdullah bin Zayid Al Nahyan ile İsrailli mevkidaşı Gabi Aşkenazi telefon görüşmesi gerçekleştirdi. BAE ile İsrail arasında ilk ticari uçuş Ayrıca 31 Ağustos'ta iki ülke arasındaki ilk ticari uçuş Tel Aviv'den Abu Dabi’ye yapıldı. Uçağın Suudi Arabistan hava sahasını kullanması sonucu Tel Aviv-Abu Dabi hattındaki uçuş süresi 7 saatten yaklaşık 3,5 saate düştü. Eylül ayının başında İsrail heyetinin Abu Dabi ziyareti sırasında BAE ve İsrail yatırım ofisleri ortak bir açıklama yaparak, ortak yatırımları teşvik etmek için iş birliği konusunda anlaştıklarını duyurdu. Suudi Arabistan da 2 Eylül'de İsrail ile BAE arasında yapılacak uçuşlarda hava sahasının kullanılmasına izin verdiğini açıkladı. BAE ile İsrail arasında imzalanan anlaşmalar BAE'nin en büyük bankası First Abu Dhabi Bank (FAB) 2 Eylül'de İsrail finansal kurumlarıyla iş birliği için görüşmelere başlayacağını bildirdi. İsrail'in en büyük bankalarından Bank Leumi, BAE'nin en büyük bankası FAB'ın yanı sıra Dubai'de bulunan Emirates NBD Bank ve Abu Dabi İslami Bankası ile de anlaşmalar imzaladı. İsrail'in önde gelen bankalarından Bank Hapoalim ile Emirates NBD Bank arasında iş birliği anlaşması imzalandı. BAE'nin gümrük işletmeleri konusunda en büyük şirketi DP World ve Dubai Customs, 16 Eylül'de İsrail'deki muhtemel iş fırsatları için DoverTower şirketi ile ön anlaşmaya vardı. BAE Altyapı ve Enerji Bakanı Suheyl el-Mezrui ile İsrail Enerji Bakanı Yuval Steinitz, 23 Eylül'de video konferans yoluyla düzenledikleri toplantıda, iki ülke arasında başta yenilenebilir enerji olmak üzere enerji alanında iş birliği konusunu ele aldı. Dubai Dünya Ticaret Merkezi, 5 Ekim'de İsrail İhracat Kurulu ile büyük uluslararası konferanslara ve sergilere katılmak amacıyla iş birliği anlaşması imzaladı. Tel Aviv'de temsilcilik açan Abu Dabi Yatırım Ofisi (ADIO), 6 Ekim'de İsrail İhracat Enstitüsü ile karşılıklı ticaret fırsatını artırmak için anlaşma yaptı. ADIO'dan yapılan açıklamada, çeşitli sektörlerdeki 85'ten fazla İsrailli şirketle Abu Dabi'de iş yapma konusunda görüşmelerde bulunulduğu belirtildi. Abu Dabi Ulusal Fuar Şirketi (ADNEC) tarafından düzenlenen IDEX Uluslararası Savunma Fuarı ile İsrail Savunma Ekipmanları Fuarı (ISDEF) arasında 7 Ekim'de Abu Dabi'deki fuara İsrail'in de katılması konusunda anlaşmaya varıldı. Tel Aviv Borsası 8 Ekim'de Abu Dabi Borsası ile aralarındaki olası iş birliğini tartışmak için görüşmelere başladı. BAE ve İsrail Maliye bakanlıkları 18 Ekim'de karşılıklı olarak yatırım yapacaklar için teşvik ve koruma anlaşmasına vardı. İsrail, ilk kez bir Arap ülkesiyle vize muafiyeti anlaşması imzaladı BAE'den İsrail'e 20 Ekim'de yapılan ilk üst düzey ziyarette iki ülke arasında vize muafiyeti, havacılık, ekonomik iş birliği ve yatırımların korunması olmak üzere 4 anlaşmaya imza atıldı. Böylece İsrail, ilk kez bir Arap ülkesiyle vize muafiyeti anlaşması imzalamış oldu. ABD Uluslararası Kalkınma Finansmanı Kurumu CEO'su Adam Bonner de aynı gün İsrail ile BAE'nin ortaklığıyla çeşitli alanlarda yatırımlar yapmak amacıyla Abraham Kalkınma Fonu kurulduğunu duyurdu. Üç milyar dolar sermayeli Abraham Kalkınma Fonu'nun Orta Doğu bölgesi ve Fas gibi Kuzey Afrika ülkelerinde bazı yatırımları hayata geçirmeyi hedeflediğini aktaran Bonner, Fon'a yatırım yapmak isteyen uluslararası ortakları da memnuniyetle karşılayacaklarını ifade etti. BAE'nin petrolünü Avrupa'ya İsrailli firma taşıyacak Ayrıca 20 Ekim'de İsrail'e ait Asya-Avrupa Boru Hattı Şirketi (EAPC) BAE petrolünün Avrupa'ya taşınması için MED-RED Land Bridge mutabakat zaptı imzaladı. Söz konusu mutabakat zaptıyla BAE petrolünün İsrail'in güneyindeki Eilat Aşkelon Boru Hattı üzerinden Akdeniz'e, oradan da Avrupa'ya ulaştırılması hedefleniyor. BAE petrolünün gemi veya Suudi Arabistan topraklardan geçecek bir boru hattıyla Kızıldeniz kenarında yer alan Eilat kentine ulaştırılmasının planlandığı belirtiliyor. Böylece BAE petrolünün daha kısa sürede ve daha az maliyetle Avrupa pazarına aktarılacağı ifade ediliyor. İsrail, BAE petrolünün Suudi Arabistan üzerinden taşınmasını istiyor İsrail ekonomi gazetesi Globus'ta 16 Eylül'de yayınlanan haberinde, Tel Aviv'den bir heyetin Abu Dabi yönetiminden Suudi Arabistan'ı BAE petrolünün İsrail üzerinden Batı pazarına taşınmasında bir boru hattını kullanmasına izin vermesi için ikna etmesini istediği bilgisine yer verildi. Haberde, İsrail ve Körfez ülkelerini birbirine bağlayan bir kara boru hattı aracılığıyla Avrupa'ya petrol ihraç etmenin, Hürmüz Boğazı ve Süveyş Kanalı'nın tehlikeli ve pahalı nakil yollarından kurtulmaya yardımcı olacağı belirtildi. Silikon Vadisi İsrail'de Başbakan Netanyahu'ya yakınlığıyla bilinen Makor Rishon gazetesi, Kudüs Belediye Başkan Yardımcısı Fleur Hassan-Nahoum'un geçen hafta BAE'yi ziyaret ettiğini ve BAE'nin İsrail'in Kudüs'te inşasını planladığı Silikon Vadisi isimli projesini finanse etmesi konusunu görüştüğünü yazdı. Nahoum'un, görüşme sırasında oteller, modern teknoloji enstitüleri ve İsrail ekonomik tesislerinin inşasını içeren projenin Doğu Kudüs'teki Filistinliler için de faydalı olacağını söylediği aktarıldı. Ancak Filistinli yetkililer, Filistinlilere ait 120'den fazla araba tamir atölyesi ve dükkanın enkazı üzerine inşa edilecek projenin İsrail'in şehri Yahudileştirme çabalarının bir parçası olduğunu ve şehrin dokusunu değiştireceğini belirtiyor. Etiketler: Birleşik Arap Emirlikleri İsrail Netanyahu Son Güncelleme: 24 Ekim 2020 Cumartesi 14:01
Covid-19'a yakalananların sayısı 42,5 milyonu geçti. Dünya genelinde Covid-19 tespit edilen kişi sayısı 42 milyon 526 bini geçti.. Çin'in Hubey eyaletine bağlı Vuhan kentinde ortaya çıkan ve dünya geneline yayılan yeni tip koronavirüs (Covid-19) salgınında tespit edilen toplam vaka sayısı 42 milyon 526 bini geçti. Covid-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 149 bin 817 kişi yaşamını yitirdi. Vaka sayısı 42 milyon 526 bin 152'ye çıkarken, virüs saptanan 31 milyon 449 bin 348 kişi sağlığına kavuştu. Tedavisi devam eden 9 milyon 926 bin 987 vaka bulunuyor. En fazla vaka ve ölümün görüldüğü ABD'de 8 milyon 747 bin 864 kişide Kovid-19 tespit edildi, salgın nedeniyle 229 bin 292 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (7 milyon 814 bin 682), Brezilya (5 milyon 355 bin 650), Rusya (1 milyon 497 bin 167), İspanya (1 milyon 110 bin 372), Arjantin (1 milyon 69 bin 368), Fransa (1 milyon 41 bin 75), Kolombiya (998 bin 942), Peru (883 bin 116), Meksika (880 bin 775), İngiltere (830 bin 998), Güney Afrika (712 bin 412), İran (556 bin 891), Şili (498 bin 906), İtalya (484 bin 869), Irak (445 bin 949), Almanya (417 bin 350), Bangladeş (396 bin 413), Endonezya (381 bin 910), Filipinler (367 bin 819), Türkiye (357 bin 693), Suudi Arabistan (344 bin 157), Ukrayna (337 bin 410), Pakistan (327 bin 63) ve İsrail (308 bin 840)." ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (156 bin 528), Hindistan (117 bin 992), Meksika (88 bin 312), İngiltere (44 bin 571), İtalya (37 bin 59), İspanya (34 bin 752), Fransa (34 bin 508), Peru (34 bin 33), İran (31 bin 985), Kolombiya (29 bin 802), Arjantin (28 bin 338), Rusya (25 bin 821), Güney Afrika (18 bin 891), Şili (13 bin 844), Endonezya (13 bin 77), Ekvador (12 bin 528), Belçika (10 bin 658), Irak (10 bin 513) ve Almanya (10 bin 90)." Etiketler: Koronavirüs Son Güncelleme: 24 Ekim 2020 Cumartesi 12:30
Hollanda koronavirüs hastalarını Almanya'ya gönderiyor. Avrupa ülkelerindeki vaka artışları hastanelerin kapasitelerini de zorlamaya başladı. Hollanda'da yoğun bakımdaki bazı koronavirüs hastaları helikopterle Almanya'ya nakledildi.. Hollanda'da hastaneler doldu, yoğun bakımdaki bazı koronavirüs hastaları helikopterle Almanya'ya nakledilmeye başlandı. Nisan ayında 58 yoğun bakımdaki koronavirüs hastasını Almanya'daki hastanelere nakleden Hollanda ikinci dalgada da aynı adımı atıyor. Bu kapsamda ilk olarak Almere kentindeki bir hastanedeki yoğun bakım hastaları ambulans helikopterle Almanya'nın Münster kentine götürüldü. Hastalar Almanya'ya naklediliyor Hollandalı yetkililer, günde 10 yoğun bakım hastasını Almanya'nın Kuzey Ren Vestfalya eyaletindeki hastanelere nakletmeyi planlıyor. Hollanda'nın bu adımı atması son haftalarda hastanelerin kapasitesinin yetersiz kalmasından kaynaklanıyor. Bu durum diğer bölümlerdeki bakım ve sağlık hizmetlerinin aksamasına neden oluyor. Hatta son haftalardaki artış sonrası hastanelerde diğer hastalar için düzenli bakım hizmeti yüzde 20 geriledi. Hollanda Ulusal Hasta Dağıtım Merkezi, yoğun vaka artışları nedeniyle hastaneler üzerindeki baskının arttığını açıkladı. Hollanda'daki hastanelerde 2 binden fazla koronavirüs hastası bulunuyor, bunların 463'ü yoğun bakım ünitelerinde tedavi altında. Etiketler: Koronavirüs Son Güncelleme: 24 Ekim 2020 Cumartesi 12:40
Şili tarihi referandum için yarın sandığa gidiyor. Şili'de halk, diktatör Augusto Pinochet döneminden kalma anayasanın yeniden yazılmasına yol açacak referandum için pazar günü sandık başına gidiyor.. Yarın ülkede 14 milyondan fazla seçmen, "Yeni bir anayasa istiyor musunuz?" ve "Yeni anayasayı hangi heyet yazmalı; Karma Anayasa Kurulu veya Anayasa Kurulu" sorularına yanıt verecek. Katılım zorunlu tutulmayan referandumdan, anayasanın yeniden yazılmasına onay çıkması durumunda, Şili, 1990'a kadar süren Pinochet rejiminin ardından ilk kez demokratik bir yönetimde yazılmış anayasaya sahip olma fırsatını yakalayacak. Halk, bu referandumda yalnızca mevcut anayasanın yeniden yazılması için değil, anayasayı yazacak heyetin belirlenmesi için de oy kullanacak. Buna göre, yeni anayasanın yazılması için referandumdan Anayasa Kurulu çıkması durumunda, 11 Nisan 2021'de düzenlenecek yerel seçimlerinde, yeni anayasayı yazmak için 155 kişilik bir grup halkın oyuyla seçilecek. Halkın, yeni anayasayı yazma görevini Karma Anayasa Kurulu'na vermesi durumunda ise 172 kişiden oluşan kurulda 86 kişi parlamenterlerden, 86 kişi ise halkın oyuyla seçilen kişilerden oluşacak. Referandum sonucuna bağlı oluşacak kurulda, kadın-erkek sayısı eşit tutulacak ve kurulda yerli halkların temsilcileri de yer alacak. Seçilen heyetin, yeni anayasayı yazmak için 9 ay süresi olacak ve bu süre 3 ay daha uzatılabilecek. Heyetin, yeni anayasayı hükümete sunmasının ardından, ülkede katılımı zorunlu olan, taslağın yürürlüğe girmesinin onaylanması veya reddedilmesi için yeni bir referandum düzenlenecek. Ayrıca, yeni tip koronavirüs (COVID-19) salgını nedeniyle oy kullanma işlemi sırasında yığılmaların önüne geçilmek için, oy kullanma merkezlerinin sayısı artırılacak ve 60 yaşının üzerindekiler belirli saatlerde oy kullanacak. COVID-19 testi pozitif çıkan ve karantinada bulunan kişiler ise referandumda oy kullanamayacak. "Diktatörlük rejiminin mirası" 1980 anayasası Şili'de Ekim 2019'da başlayıp 5 aydan fazla süren, yağma ve şiddet olaylarına neden olan "sosyal patlama" adı verilen hükümet karşıtı gösterilerde, anayasanın yeniden yazılması protestocuların başlıca isteklerinden biriydi. Diktatör Pinochet döneminde yazılan Şili anayasası, halkın bir kısmına göre, "diktatörlük rejiminin mirası" ve "eşitsizliğin temel kaynağı" olarak değerlendiriliyor. Aynı şeklide Pinochet eliyle yapılan özelleştirmeler ve özelleştirme teşvikleri nedeniyle, yeterli sağlık, eğitim ve emeklilik gibi kamu hizmetlerini garantilemeyen bir ekonomik sistemi koruduğu düşünülüyor. Örneğin, uzmanlar, anayasanın 19. maddesinde, sağlık ve eğitim haklarının korunduğunun belirtilmesine rağmen, özel sektör ile kamu arasındaki hizmet kalitesinin arasında büyük fark olmasının toplum içinde eşitsizliğin artmasına sebep olduğunu belirtiyor. Kamu hizmetlerindeki kalitenin düşüklüğü sebebiyle toplumun refah seviyesi yüksek kısmının sağlık ve eğitim gibi alanlarda iyi hizmet almak için özel sektöre yönelmesi, özel sektör hizmetini maddi olarak karşılayamayan kısmının dezavantajlı duruma düşmesine neden oluyor. 1980 yılında yazılan ve birçok kez değiştirilmiş olmasına rağmen neoliberal kökünü koruyan anayasayı ülkenin eski Devlet Başkanı Michel Bachelet 2014'ten 2018'e kadar olan ikinci döneminde değiştirmeye çalışsa da başarılı olamamıştı. Pasif gösterilerden anayasa değişikliği referandumuna giden süreç Güney Amerika ülkesi Şili'de gösteriler, başkent Santiago'da günde 3 milyondan fazla kişinin kullandığı metro ücretlerine 6 Ekim 2019'da yapılan 30 pesoluk zamla öğrencilerin ücret ödememek için turnikeden atlama şeklinde başlattığı pasif gösterilerle başladı. Güvenlik kuvvetlerinin, eylemcilere sert müdahalesinin ardından 18 Ekim 2019'da şiddetlenen gösteriler, ülke çapında yayılarak çeşitli yağma ve şiddet olaylarına dönüştü. Mart ayına kadar yoğun bir şekilde devam eden protestolarda yeni anayasa ve sosyal haklar talep eden göstericiler, "30 peso için değil, 30 yıl için" sloganları attı. Ülkede "sosyal patlama" olarak adlandırılan gösterilerde 30'dan fazla kişi hayatını kaybetti, yaklaşık 4 bin kişi yaralandı ve ortalama 10 bin kişi de gözaltına alındı. Yağmalama ve kundaklama olaylarının yaşandığı protestolar nedeniyle, ülkede 3 bölge ile 11 şehirde güvenliğin orduya bırakılmasını kapsayan "acil durum" ve "sokağa çıkma yasağı" ilan edildi. Şili Devlet Başkanı Sebastian Pinera, halkın ekonomik sorunlarını anlayamadığı için özür dileyip, bir dizi ekonomik yardım paketini hayata geçirdi. Kabinesinde köklü değişikliklere giden Pinera, 8 bakanı değiştirmesine rağmen gösteriler durmadı. Mart ayında COVID-19 salgınının ardından durulan gösterilerin 1. yıl dönümü 18 Ekim 2020'de, salgına rağmen binlerce kişi sokak gösterileri düzenledi. Bu gösterilerde 1 kişi hayatını kaybetti, 580 kişi gözaltına alındı, birçok yağma ve kundaklama hadisesi yaşandı. Son Güncelleme: 24 Ekim 2020 Cumartesi 12:06
Polonya Cumhurbaşkanı Duda'nın testi pozitif çıktı. Polonya Cumhurbaşkanı Andrzej Duda, koronavirüse yakalandı.. Polonya Cumhurbaşkanı Sözcüsü Blazej Spychalsky, Twitter hesabından yaptığı açıklamada, Andrzej Duda'nın COVID-19 testinin pozitif çıktığını ama kendisini iyi hissettiğini belirtti. Sıkı tedbirler alınıyor Son dönemde COVID-19 vakalarındaki artış nedeniyle ülke genelinde alınan yeni tedbirler bugün itibarıyla yürürlüğe girdi. Buna göre 2 hafta boyunca restoran, kafe ve barlar paket servisi dışında hizmet vermeyecek. 16 yaşın altındaki çocukların gün içi 08.00’den 16.00’a kadar yanlarında bir yetişkinle dışarı çıkmalarına izin verilecek. Yeni tedbirler kapsamında etkinliklere 5 kişiden fazla katılımcıya izin verilmezken, 70 yaş üstü bireylerin dışarı çıkmamaları tavsiye edildi. Polonya Sağlık Bakanlığının verilerine göre, ülkede bugüne kadar 228 bin 318 vaka tespit edilirken, 4 bin 172 kişi hayatını kaybetti. Etiketler: Koronavirüs Son Güncelleme: 24 Ekim 2020 Cumartesi 11:36
Lübnan'da ekonomik kriz nedeniyle 6 hastane hizmete ara verecek. Lübnan'da ekonomik kriz nedeniyle 6 üniversite hastanesinin hasta kabulüne ara vereceği bildirildi.. Lübnan'da, Saint George, Notre Dame des Secours, Hotel Dieu, Cebel Lübnan, Beyrut Amerikan ve Lübnan-Amerikan Üniversitesi hastanelerinden yapılan ortak açıklamada, gerekli finansal imkan kalmadığından hizmete ara verileceği belirtildi. Açıklamada, sağlık hizmetlerinin bedelinin nakit para yerine çek veya banka havaleleriyle alınabildiği, buna karşın ilaç ve tıbbi malzeme firmalarının hastanelerden alacaklarını nakit olarak tahsil etmekte ısrarcı oldukları ifade edildi. Hastanelerdeki ilaç, tıbbi ve cerrahi malzemelerin giderek azaldığı belirtilerek, sağlık ve ekonomi yönetimi başta olmak üzere ülkedeki tüm yetkililere, sağlık sektöründe bir çöküntüye yol açabilecek bu boşluğa düşmeden gerekli adımların atılması çağrısında bulunuldu. Yeni ürünler için ödeme şartı koşulmuştu Lübnan'da Tıbbi Cihaz ve Malzeme İthalatçıları Sendikası, birkaç gün önce hastanelere, yeni ürünlerin alınabilmesi için borçların yüzde 85'inin yerel para birimiyle, yüzde 15'inin de döviz olacak şekilde nakit ödenmesi şartı koşmuştu. Tarihinin en büyük ekonomik krizlerinden birini yaşayan Lübnan'da yeni hükümeti kurmakla görevlendirilen eski Başbakan Saad Hariri, dün yaptığı açıklamada, "Ülkenin tüm sektörleri krizden etkilenmiş durumda. Bizim bundan kurtulmamız için zamana ihtiyacımız var ancak uzun süredir hayata geçirmemiz gereken reformlara odaklanmalıyız. Tek kurtuluş yolu, bu reformları Uluslararası Para Fonunun programı doğrultusunda hayata geçirecek hükümetin bir an önce kurulmasıdır." ifadelerini kullanmıştı. Etiketler: Lübnan Son Güncelleme: 24 Ekim 2020 Cumartesi 10:32
Covid-19 Latin Amerika ülkelerinde de tırmanışta. Tüm dünyada sonbaharla birlikte ivme kazanan koronavirüs (Covid-19) salgını, Latin Amerika ülkelerinde de ölümlerin artmasına neden oldu.. Son 24 saatte salgın nedeniyle Brezilya'da 571, Arjantin'de 382, Meksika'da 418, Kolombiya'da 166 ve Peru'da 46 kişi yaşamını yitirdi. Brezilya Sağlık Bakanlığının verilerine göre, bir günde 571 kişinin hayatını kaybetmesiyle ülkede virüs nedeniyle ölenlerin sayısı 156 bin 471'e, 30 bin 26 yeni vakanın tespit edilmesiyle de toplam vaka sayısı 5 milyon 353 bin 656'ya yükseldi. Brezilya'nın ticaret merkezi Sao Paulo eyaleti, 1 milyon 83 bin 641 vaka ve 38 bin 608 ölümle "ülkenin salgından en çok etkilenen bölgesi" olarak öne çıkıyor. ABD ve Hindistan'ın ardından dünyada en çok vakanın görüldüğü Brezilya'da, iyileşenlerin sayısı 4 milyon 797 bin 872 olarak kaydedildi. Arjantin Arjantin Sağlık Bakanlığına göre, son 24 saatte Covid-19 nedeniyle 382 kişinin hayatını kaybetmesiyle ülkede virüs kaynaklı ölü sayısı 28 bin 338'e, 15 bin 718 kişide de virüs tespit edilmesiyle toplam vaka sayısı 1 milyon 69 bin 368'e çıktı. Yaklaşık 45 milyon nüfuslu Arjantin'de, iyileşenlerin sayısı 866 bin 695 olarak açıklandı. Salgına karşı oldukça uzun bir karantina uygulamasına rağmen Arjantin, "dünyada en fazla vaka görülen 6'ıncı ülke" konumunda bulunuyor. Arjantin Devlet Başkanı Alberto Fernandez, 20 Mart'ta yürürlüğe konulan ve sonrasında büyük ölçüde hafifletilen karantinanın, 8 eyalet ile başkent Buenos Aires ve çevresinde 8 Kasım'a kadar uzatıldığını açıkladı. Meksika Meksika Sağlık Bakanlığı, son 24 saatte Covid-19 nedeniyle 418 kişinin hayatını kaybettiğini ve 6 bin 604 yeni vakanın tespit edildiğini açıkladı. Ülkede ölü sayısı 88 bin 312'ye, toplam vaka sayısı 880 bin 775'e yükseldi. İyileşenlerin sayısı da 641 bin 75 olarak bildirildi. Nüfusu 126 milyonu aşan Meksika, "dünyada en çok vakanın görüldüğü 10’uncu ülke" konumunda bulunuyor. Kolombiya Kolombiya Sağlık Bakanlığının açıkladığı verilere göre, ülkede son 24 saatte Covid-19 nedeniyle 166 kişi hayatını kaybetti ve toplam ölü sayısı 29 bin 802'ye çıktı. Son 24 saatte 7 bin 940 vakanın tespit edildiği ülkede, toplam vaka sayısı 998 bin 942'ye ulaştı. İyileşenlerin sayısı 901 bin 652 olarak duyuruldu. Nüfusu 50 milyona yaklaşan Kolombiya, "dünyada en fazla vaka görülen 8’nci ülke" konumunda bulunuyor. Peru Peru Sağlık Bakanlığından yapılan açıklamaya göre, ülkede son 24 saatte 46 kişi yaşamını yitirdi ve 1098 yeni Covid-19 vakası görüldü. Ülkedeki vaka sayısı 883 bin 116'ya, can kaybı 34 bin 33'e, iyileşenlerin sayısı 800 bin 480'e yükseldi. Nüfusu 32 milyona yaklaşan Peru, "dünyada en fazla vaka ve Covid-19 kaynaklı ölümün görüldüğü 9'uncu ülke" konumunda bulunuyor. Etiketler: Koronavirüs Son Güncelleme: 24 Ekim 2020 Cumartesi 09:22
İtalya'da sokağa çıkma yasağı olaylı başladı. Yeni tip koronavirüs (Covid-19) vaka sayısının hızla arttığı İtalya'nın gece sokağa çıkma yasağının başladığı kentlerinden Napoli'de, yasağı protesto eden grup, güvenlik güçleriyle çatıştı.. Campania Bölgesi'nde bu gece başlayan sokağa çıkma yasağı, bölgenin başkenti Napoli'de yüzlerce kişinin katıldığı gösteriyle protesto edildi. İtalyan basınında yer alan haberlerde, kent merkezinde bölge yönetiminin Covid-19 salgınına yönelik tedbirlerini ve sokağa çıkma yasağını protesto eden grubun, güvenlik güçlerine ses bombası, meşale ve fişek attığı, polisin de göz yaşartıcı gazla göstericilere müdahale ettiği belirtildi. Şehir merkezinde pek çok yerde sokak çatışması yaşandığı ve yaralananların olduğu ifade edildi. Protestocu grubun bölge yönetimi binasına yürüdüğü ve bu sırada, "Eğer bizi kapatıyorsan, bize ödeme yapmak zorundasın" yazılı pankart açtığı kaydedildi. Başkent Roma'da da sokağa çıkma yasağını protesto eden bir grup, cadde ortasında meşale yaktı. Piyemonte ve Kalabriya'da da yasak geliyor Lombardiya'da dün, Campania ve Lazio bölgelerinde ise bugünden itibaren başlayan gece sokağa çıkma yasağı uygulamasını, Piyemonte ile Kalabriya bölgeleri de devreye almaya hazırlanıyor. ANSA'nın haberine göre, Piyemonte Bölgesel Yönetim Başkanı Alberto Cirio da bölgede 26 Ekim Pazartesi gününden itibaren gece 23.00 ile 05.00 arasında sokağa çıkma yasağı ilan etme kararı aldı. Kalabriya Bölgesi'nin de pazartesiden itibaren gece boyunca sokağa çıkma yasağı uygulayacağı, ayrıca ilk ve orta dereceli okullarda eğitime 15 gün ara verileceği bildirildi. Lazio Bölgesi'nde ilan edilen gece sokağa çıkma yasağına ilaveten bölgenin de başkenti olan Roma'da belediyenin kararıyla gençlerin toplandığı ve kalabalıkların oluştuğu bazı meydan ve caddeler, güvenlik güçlerince saat 21.00'de kapatıldı. Ülkede dün en yüksek vaka sayısına ulaşıldı İtalya Yüksek Sağlık Enstitüsü haftalık yayımladığı Covid-19 raporunda, durumun ciddi olduğunu belirterek, zorunlu olmadıkça evden çıkılmaması çağrısı yaptı. İtalya'da son 24 saatte 19 bin 143 yeni vaka tespit edilmiş, bu sayı salgının başından bu yana bir günde görülen en yüksek vaka sayısı olmuştu. Ülkede salgının başladığı 21 Şubat'tan beri 484 bin 869 kişiye virüs tanısı konuldu, 37 bin 59 kişi hayatını kaybetti. Etiketler: Koronavirüs Son Güncelleme: 24 Ekim 2020 Cumartesi 04:00
Lübnan'da ekonomik kriz nedeniyle 6 hastane hizmete ara verecek. Lübnan'da ekonomik kriz nedeniyle 6 üniversite hastanesinin hasta kabulüne ara vereceği açıklandı.. Saint George, Notre Dame des Secours, Hotel Dieu, Cebel Lübnan, Beyrut Amerikan ve Lübnan-Amerikan Üniversitesi hastanelerinden yapılan ortak açıklamada, gerekli finansal imkan kalmadığından hizmete ara verileceği belirtildi. Açıklamada, sağlık hizmetlerinin bedelinin nakit para yerine çek veya banka havaleleriyle alınabildiği, buna karşın ilaç ve tıbbi malzeme firmalarının hastanelerden alacaklarını nakit olarak tahsil etmekte ısrarcı oldukları ifade edildi. Hastanelerdeki ilaç, tıbbi ve cerrahi malzemelerin giderek azaldığı belirtilerek, sağlık ve ekonomi yönetimi başta olmak üzere ülkedeki tüm yetkililere, sağlık sektöründe bir çöküntüye yol açabilecek bu boşluğa düşmeden gerekli adımların atılması çağrısında bulunuldu. Lübnan'da Tıbbi Cihaz ve Malzeme İthalatçıları Sendikası, birkaç gün önce hastanelere, yeni ürünlerin alınabilmesi için borçların yüzde 85'inin yerel para birimiyle, yüzde 15'inin de döviz olacak şekilde nakit ödenmesi şartı koşmuştu. Tarihinin en büyük ekonomik krizlerinden birini yaşayan Lübnan'da yeni hükümeti kurmakla görevlendirilen eski Başbakan Saad Hariri, dün yaptığı açıklamada, "Ülkenin tüm sektörleri krizden etkilenmiş durumda. Bizim bundan kurtulmamız için zamana ihtiyacımız var ancak uzun süredir hayata geçirmemiz gereken reformlara odaklanmalıyız. Tek kurtuluş yolu, bu reformları Uluslararası Para Fonunun programı doğrultusunda hayata geçirecek hükümetin bir an önce kurulmasıdır." ifadelerini kullanmıştı. Son Güncelleme: 24 Ekim 2020 Cumartesi 03:23
Tunus, Res Cedir sınır kapısını açma kararı aldı. Tunus ile Libya arasında bulunan ve yeni tip koronavirüs (Covid-19) salgını nedeniyle aylar önce kapatılan sınır kapısı Res Cedir açılacak.. Başbakanlıktan yapılan yazılı açıklamada, Başbakan Hişam Meşişi'nin, Dışişleri Bakanı Osman el-Cerendi ve bakanlık bürokratlarıyla görüştüğü belirtildi. Toplantıda, Res Cedir sınır kapısının açılmasına karar verildiği ifade edildi. Meşişi'nin, salgının yayılmasını önlemek için iki taraf arasında yapılan protokole uyulması uyarısında bulunduğu belirtilen açıklamada, Res Cedir sınır kapısının tam olarak ne zaman faaliyete geçeceğine ilişkin bilgi verilmedi. Geçen hafta çarşamba günü Tunus'ta yapılan görüşmenin ardından iki ülke arasında hava yolu ulaşımının açılması için ön anlaşmaya varılmıştı. Tunus ile Libya arasında biri Res Cedir, diğeri Zehibe olmak üzere iki sınır kapısı bulunuyor. Kapıların ikisi de salgın nedeniyle kapatılmıştı. Son Güncelleme: 24 Ekim 2020 Cumartesi 02:18
ABD başkanlığı için yarışan Biden, ücretsiz aşı sözü verdi. ABD başkanlığı için yarışan Demokrat aday Joe Biden, seçilmesi durumunda yeni tip koronavirüs (Covid-19) aşısının ücretsiz yapılacağı sözünü verdi.. ABD başkanlık seçimlerine kısa süre kala Wilmington'da salgınla mücadele planını açıklayan Biden, ''Güvenli ve etkili bir aşı bulunduğunda sağlık sigortanız olsun ya da olmasın aşı herkese ücretsiz olmalı.'' dedi. Bütün eyaletlerdeki valilere tek tek ulaşarak salgınla mücadelede ne tür desteğe ihtiyaç duyduklarını soracağını belirten Biden, ABD Kongresinden de kamu sağlığı ve ekonomik sorunlara çözüm için ocak ayının sonuna kadar bir tasarı getirilmesini isteyeceğini ifade etti. Valilerden ayrıca maske zorunluluğu getirmelerini isteyeceğini kaydeden Biden, günde 7 milyon test yapılmasını sağlayacak ulusal bir test planı da oluşturacağını söyledi. Salgından en fazla etkilenen ülke olan ABD'de vaka sayısı 8 milyon 700 bini geçerken, 229 binden fazla kişi Covid-19 nedeniyle hayatını kaybetti. Etiketler: ABD Başkanlık Seçimleri Son Güncelleme: 24 Ekim 2020 Cumartesi 01:39
BM Genel Kurul Başkanı Bozkır, New York Belediye Başkanı'nı eleştirdi. New York Belediye Başkanı Bill de Blasio, Birleşmiş Milletler (BM) 75. Genel Kurul Başkanı Volkan Bozkır'ın yeni tip koronavirüs salgınıyla mücadelede BM ve ev sahibi kent New York arasında iş birliği konusunda görüşme talebine olumsuz yanıt verdi.. Volkan Bozkır bunun üzerine ''New York Belediye Başkanı'yla görüşme talep ettim. Pandemi, en üst düzeyde iletişim gerektiriyor. 193 ülkenin temsilcisi ve kentin siyasi lideri arasında diyalog ve koordinasyonun gerekli olduğunu düşünüyorum. Belediye Başkanı'nın görüşme için müsait olmadığını öğrenmekten üzüntü duydum.'' açıklaması yaptı. New York kentinin politikalarının BM'nin çalışmalarını ve tüm dünyada milyonlarca kişinin hayatını doğrudan etkilediği için BM ve New York kenti arasıdaki ''iletişim eksikliğinden'' endişe duyduğunu ifade eden Bozkır, ''Birleşmiş Milletler’in, Genel Kurul Başkanı makamının ve bu görevin bir Türk tarafından yürütülüyor olmasının bir ağırlığı var. Bunlara saygı gösterilmesini bekliyoruz.'' ifadelerini kullandı. New York Belediyesi Uluslararası İlişkiler Komiseri Penny Abeywardena ise Bozkır'ın eleştirilerine ilişin yaptığı açıklamada, Belediye Başkanı Bill de Blasio'nun BM Genel Sekreteri Antonio Guterres ile mükemmel bir ilişkisi olduğunu ve Bozkır'dan önceki BM Genel Kurul Başkanları ile de derin iş birliği yaptıklarını belirterek, ''BM'nin yeni seçilen 75. Genel Kurul Başkanı Volkan Bozkır'ın bugünkü açıklamasına şaşırdık ve üzüntü duyduk.'' değerlendirmesinde bulundu. Abeywardena, Belediye Başkanı de Blasio'nun son 7 yıldır BM ve New York kenti arasındaki ortaklığı güçlendirmek için uğraştığını savundu. Son Güncelleme: 24 Ekim 2020 Cumartesi 01:28
Koronavirüs salgınında son 24 saat. Dünya genelinde yeni tip koronavirüs (COVID-19) vaka sayısı 42 milyon 283 bine, virüs nedeniyle hayatını kaybedenlerin sayısı ise 1 milyon 146 bine çıktı, iyileşenlerin sayısı 31 milyon 334 bini aştı.. Vaka sayısı ABD'de 8 milyon 679 bin, Hindistan'da 7 milyon 761 bin, Brezilya'da 5 milyon 323 bin ve Rusya'da 1 milyon 480 bine ulaştı. ABD'de biyoteknoloji şirketi Moderna'nın Ulusal Alerji ve Bulaşıcı Hastalıklar Enstitüsünün (NIAD) desteğiyle geliştirdiği potansiyel COVID-19 aşısının klinik denemelerinin sonuca yaklaştığı bildirildi. ABD Gıda ve İlaç Dairesi (FDA), COVID-19 tedavisinde kullanılmak üzere ilk defa bir virüs kırıcı ilacı onayladığını açıkladı. İspanya'da 15 gün için ilan edilen OHAL süresi yarın dolacak Madrid özerk yönetimi yeni önlemler açıkladı. Buna göre, Madrid'de gece yarısından saat 06.00'ya kadar zorunlu olmadıkça sokağa çıkmaya yasak getirildi. Ekonomik krizden dolayı ticari kuruluşlara uygulanan tedbirleri biraz olsun hafifleten yerel yönetim bar ve restoranlarda doluluk oranını iç mekanlarda yüzde 50, dış mekanlarda yüzde 75 olarak belirledi. Restoranların saat 23.00'ten itibaren müşteri kabul edemeyeceği ve en geç 24.00'te kapanması gerektiği açıklandı. Portekiz'de iktidar partisinin, vaka artışlarını azaltmak için kamuya açık tüm alanlarda ve sokakta maske takılmasını zorunlu kılan önergesi mecliste kabul edildi. İlk aşamada 3 ay geçerli olacak maske takma zorunluluğunun gerekirse uzatılacağı bildirildi. İtalya'da son 24 saatte 19 bin 143 kişide virüs tespit edildi. Böylece salgının ülkede başladığı 21 Şubat’tan beri en yüksek günlük vaka sayısına bugün ulaşıldı. NATO üyesi ülkeler, Avrupa'da salgından en çok etkilenen ülkelerden Çekya'ya 60 solunum cihazı gönderme kararı aldı. Birleşmiş Milletler (BM) Genel Sekreteri Antonio Guterres, G20'ye üye ülkelere salgınla mücadelede birlik çağrısında bulundu. Belçika hükümeti, artan vakalar nedeniyle yeni önlemler açıkladı. Ülkede bahar aylarındaki gibi "tam kapanma" olmayacağı ancak eğitim, kültür, spor gibi alanlarda bazı kısıtlamalara gidileceği belirtildi. Slovakya Başbakanı İgor Matovic, yarından itibaren ülkenin 4 bölgesinde, 2 Kasım'dan itibaren ise ülke genelinde sokağa çıkma yasağının uygulanacağını söyledi. Pazartesi gününden itibaren okulların da bir aylığına kapatılacağını kaydeden Matovic, vatandaşların dışarı çıkma yasağı süresince sadece evlerine en yakın market ve eczaneye gidebileceğini belirtti. Polonya'da yarından itibaren geçerli olacak yeni tedbirler açıklandı. Buna göre iki hafta süresince restoran, kafe ve barlar paket servisi dışında hizmet vermeyecek. 16 yaşın altındaki çocukların gün içi 08.00’den 16.00’a kadar yanlarında bir yetişkinle dışarı çıkmalarına izin verilecek. Etkinliklere 5 kişiden fazla katılımcıya izin verilmezken 70 yaş üstü bireylerin dışarı çıkmamaları tavsiye edildi. Macaristan'da bugünden itibaren açık alan etkinliklerin yanı sıra spor tesislerinde de maske takma zorunluluğu getirildi. Çekya’da geçen ay göreve getirilen Sağlık Bakanı Roman Prymula’nın salgın nedeniyle kapalı olması gereken bir restoranda maskesiz fotoğraflarının basına yansıması Başbakan Andrej Babis’in tepkisine yol açtı. Prymula'nın istifa etmesini isteyen Babis, aksi durumda görevden azledileceğini duyurdu. Slovenya Başbakanı Janez Jansa, vaka sayılarındaki hızlı artış nedeniyle en az bir hafta sürecek yeni önlemler aldıklarını açıkladı. Yarından itibaren uygulanmaya başlanacak ek tedbirlere göre, ülke genelindeki restoran, kafe, otel ve alışveriş merkezlerinin kapatılması kararlaştırıldı. Ülkedeki öğrenci yurtlarının yanı sıra kreşlerin de büyük çoğunluğu faaliyetlerine ara verirken, toplu taşıma araçlarının ise 3'te 1 kapasiteyle hizmet vermeye devam edeceği kaydedildi. Bölgesel bazda tedbirlerin alındığı Bosna Hersek'te, başkent Saraybosna'nın da içinde bulunduğu Saraybosna Kantonu'nda liselerin uzaktan eğitime geçilmesine karar verildi. Kazakistan Sıhhi Başhekimi Yerlan Kiyasov, sınırlarda salgına karşı önlemlerin alınmasına ilişkin yeni kararname yayımladı. Buna göre, 27 Ekim'den itibaren havayoluyla Kazakistan'a gelen yabancılar için ülkeye girişte geçerlilik süresi 3 günü geçmeyen COVID-19 test sonuçlarını gösteren belge zorunluluğu getirildi. Özbekistan Dışişleri Bakanı Abdulaziz Kamilov, sonbaharda Kırgızistan’da düzenlenmesi öngörülen "Orta Asya Ülkeleri Devlet Başkanları 3. İstişare Toplantısı"nın salgın nedeniyle 2021'e ertelendiğini bildirdi. Almanya Birinci Futbol Ligi (Bundesliga) takımlarından Borussia Dortmund'da forma giyen Türk kökenli Alman milli futbolcu Emre Can COVID-19'a yakalandı. Etiketler: Koronavirüs ABD Son Güncelleme: 23 Ekim 2020 Cuma 23:47
DSÖ: COVID-19 aşı denemelerinin sonuçları kasım sonunda alınabilir. Dünya Sağlık Örgütü (DSÖ), yeni tip koronavirüs (COVID-19) için dünya genelinde Faz 3 denemeleri devam eden 10 aşı adayından bir veya ikisinin sonuçlarının kasım sonu itibarıyla alınabileceğini bildirdi.. Dünya Sağlık Örgütü (DSÖ) Genel Direktörü Dr. Tedros Adhanom Ghebreyesus, örgütün İsviçre'nin Cenevre kentinde bulunan merkezinde, video konferans yöntemiyle düzenlediği basın toplantısında, "Bu pandemide, özellikle Kuzey Yarımkürede kritik bir dönüm noktasındayız. Önümüzdeki birkaç ay çok zor geçecek ve bazı ülkeler tehlikeli bir istikamette ilerliyor" uyarısında bulundu. Ghebreyesus, ülke liderlerini daha fazla gereksiz ölümleri, temel sağlık hizmetlerinin çökmesini ve okulların tekrar kapanmasını önlemek için derhal harekete geçmeye çağırdı. Oksijenin COVID-19 hastaları için en gerekli "ilaçlardan" biri olduğunu belirten Ghebreyesus, "DSÖ, sürdürülebilir oksijen tedarikini artırmak için tüm hükümetler, ortaklar ve özel sektör ile dayanışma içinde çalışmaya kararlıdır" ifadesini kullandı. Ghebreyesus, salgın döneminde oksijene yönelik talebin katlanarak arttığını belirterek, tahminlerine göre, dünyadaki en fakir ülkelerin hasta bakımı için ihtiyaç duydukları oksijenin sadece yüzde 5 ila 20'sine sahip olduklarını aktardı. "Aşılara ilişkin beklentiler dengeli olmalı" Aşı çalışmalarına ilişkin bir soruyu cevaplayan DSÖ bilim heyetinden başuzman Dr. Soumya Swaminathan ise "Devam eden aşı çalışmalarını izleyebildiğimiz kadarıyla en iyi beklentimiz, yıl sonundan önce, muhtemelen kasım sonundan itibaren, bir veya iki aşı denemesinden sonuç alabileceğimizdir" dedi. Swaminathan, aşıların acil kullanımının gündeme gelmesi halinde ise DSÖ'nün bu konuda "minimum kriterleri" olduğunu belirtti. Halen dünya genelinde 10 aşının Faz 3 denemelerinin devam ettiğini işaret eden Swaminathan, aşıların başarılı olmasına ilişkin beklentilerin "dengeli" olması gerektiğini vurguladı. Swaminathan, aşıların COVID-19'a karşı başarılı olmama ihtimaline de değinerek, "Çünkü aşı denemelerinin başarı oranlarının yüzde 10-20 olduğunu biliyoruz" diye konuştu. DSÖ Acil Durumlar Programı Direktörü Mike Ryan da Avrupa'da vaka sayılarında, hastaneye yatışlarda ve ölümlerde "fevkalade" bir artış olduğunu söyledi. Etiketler: Koronavirüs Son Güncelleme: 23 Ekim 2020 Cuma 21:30
İtalya vaka sayısında her gün yeni rekor kırıyor. İtalya'da yeni tip koronavirüs (COVID-19) salgınında, son 24 saatte 19 bin 143 yeni vaka tespit edildi. Son açıklanan rakamlarla günlük vaka sayısında yeni rekor kırıldı.. Sağlık Bakanlığının verilerine göre, son 24 saatte 19 bin 143 kişiye COVID-19 tanısı konuldu. Böylece salgının ülkede başladığı 21 Şubat’tan beri en yüksek günlük vaka sayısına bugün ulaşıldı. Ülkede dün de 16 bin 79 kişiye COVID-19 tanısı konulmuştu. Salgının başından bu yana COVID-19'a yakalanan toplam kişi sayısı 484 bin 869 oldu. Aktif COVID-19 hasta sayısı 186 bin 2'ye, yoğun bakımda tedavi görenlerin sayısı 1049'a yükseldi. Hayatını kaybedenlerin sayısı son 24 saatte 91 artarak 37 bin 59'a çıktı. İyileşenlerin sayısı 2 bin 352 artarak 261 bin 808 oldu. Bu arada İtalya'da bölgelerden sorumlu bakan Francesco Boccia'nın da COVID-19'a yakalandığı bildirildi. Etiketler: Koronavirüs İtalya Son Güncelleme: 23 Ekim 2020 Cuma 19:02
ABD'de COVID-19'dan ölenlerin sayısı 228 bini geçti. ABD'de yeni tip koronavirüs (COVID-19) salgınında hayatını kaybedenlerin sayısı 228 bin 423'e çıktı.. COVID-19 verilerinin derlendiği "Worldometer" internet sitesine göre, ABD'de COVID-19 bulaşan kişi sayısı son 24 saatte 82 bin 9 artışla 8 milyon 667 bin 757'ye yükseldi. Yaşamını yitirenlerin sayısı 1004 artarak 228 bin 423'e ulaştı. Ülkede iyileşenlerin sayısı 5 milyon 656 bini, yapılan test sayısı da 129 milyon 807 bini geçti. En çok vaka görülen eyaletler sıralamasında, 896 bin 241 vakayla Teksas listenin başında bulunuyor. Bunu 894 bin 607 vakayla California ve 768 bin 91 vakayla Florida takip ediyor. Ölü sayısına göre ise New York eyaleti, 33 bin 536 can kaybıyla ilk sıradaki yerini koruyor. COVID-19 salgınında vaka ve ölü sayısında dünyada ilk sırada bulunan ABD'yi, 7 milyon 763 binden fazla vakayla Hindistan ve 5 milyon 332 bini aşkın vakayla Brezilya izliyor. Etiketler: ABD Koronavirüs Son Güncelleme: 23 Ekim 2020 Cuma 17:05
Avrupa ülkeleri koronavirüs kıskacında. Avrupa'da 7 milyon 831 bin kişi koronavirüse yakalandı. Hayatını kaybedenlerin sayısı da 246 bini geçti. Avrupa'da en yüksek günlük vaka sayısı dün Fransa'da kaydedildi. Almanya Sağlık Bakanı Jens Spahn da koronavirüse yakalandı.. Fransa'da bir günde 41 bin 622 kişiye koronavirüs teşhisi konuldu. Bu, Avrupa'da şimdiye kadar tespit edilen en yüksek günlük vaka sayısı. Ülkede yoğun bakımdaki hasta sayısı da mayıs ayından bu yana en yüksek seviyeye ulaştı. 9 kentte uygulanan geceleri sokağa çıkma yasağı, ülkenin 3'te ikisini kapsayacak biçimde genişletildi. İngiltere İngiltere'de açıklanan günlük vaka sayısı 20 bin civarında. Ancak hükümetin sağlık danışmanının iddiasına göre, bu sayı 35 bin ile 90 bin arasında değişiyor. Ülkede hastanelerde yoğunluk da dikkat çekiyor. Nottingham Üniversite Hastanesi, acil olmayan ameliyatları ve tedavileri 6 Kasım’a kadar erteleme kararı aldı. Almanya Almanya’da günlük vaka 11 binin üzerinde. Ülkede riskli bölge sayısı 175’e yükseldi Almanya Sağlık Bakanı Jens Spahn ve eşi de koronavirüse yakalandı. Aşağı Saksonya eyaletinin Celle ilçesindeki bir askeri kampta eğitim gören 68 Belçikalı asker koronavirüse yakalandı. Bu kampta bulunan bin 65 asker karantinaya alındı. İtalya İtalya'da hastanelerde yer kalmayınca, ambulansta bekletilen koronavirüs hastası yaşlı bir adam hayatını kaybetti. Venedik'te devam eden ''Görevimiz Tehlike 7'' filminin çekimleri Tom Cruise'un koronavirüs olduğu şüphesiyle durduruldu. Slovenya Slovenya hükümeti önümüzdeki haftayı “salgınla mücadele haftası” ilan etti. Salı gününden itibaren, akşam 9 ile sabah 6 arasında sokağa çıkma kısıtlaması uygulanacak. Etiketler: Koronavirüs İtalya Avrupa Birliği Son Güncelleme: 23 Ekim 2020 Cuma 16:12
ABD'li şirketin geliştirdiği aşı adayının klinik denemeleri sonuca yaklaştı. ABD'de biyoteknoloji şirketi Moderna'nın Ulusal Alerji ve Bulaşıcı Hastalıklar Enstitüsünün (NIAD) desteğiyle geliştirdiği potansiyel yeni tip koronavirüs (COVID-19) aşısının klinik denemelerinin sonuca yaklaştığı bildirildi.. "Clinical Trials Arena" internet sitesinde yer alan habere göre, şirket, yaptığı açıklamada, "mNRA-1273" adlı COVID-19 aşı adayının üçüncü aşama klinik denemelerinde 26 bin 650 deneğe iki doz halinde uygulandığını duyurdu. Açıklamada 30 bin kişinin katılması planlanan deneme için gönüllü kayıtlarının da tamamlandığı, deneklerin aşılanmasının kısa sürede bitirileceği kaydedildi. Şirket, aşılama işleminin tamamlanmasının ardından 151 vakaya odaklanacak bir etkililik analizi değerlendirmesi yapmayı planlanıyor. İnsanlar üzerinde denenen ilk COVID-19 aşı adayı Merkezi Boston kentinde bulunan Moderna, Çin'in COVID-19'un genetik dizilimini açıklamasından sadece iki gün sonra potansiyel bir aşı geliştirdiğini bildirmişti. ABD Gıda ve İlaç İdaresinin (FDA) onay vermesinin ardından aşının 1'inci aşama klinik denemeleri, 17 Mart'ta Washington eyaletinde başlamış; mRNA-1273, "insanlar üzerinde denenmeye başlanan ilk potansiyel COVID-19 aşısı" olmuştu. Aşı adayı için 27 Temmuz'da 3'üncü aşama klinik denemelerin başladığı duyurulmuştu. Ribo Nükleik Asit (RNA) temelli aşı, virüsün insan hücresine tutunmasını sağlayan "çivi proteini" adı verilen enzimi baskılayarak vücutta bağışıklık sağlamayı hedefliyor. Halen ABD’de 38 merkezde sürdürülen klinik denemelerden, 2020 sonu veya 2021 başlarında sonuç alınması umuluyor. Klinik denemeler 3 aşamada yapılıyor Bir aşının yaygın kullanılabilmesi için insanlar üzerinde 3 aşamada test edilmesi gerekiyor. Klinik denemelerin ilk aşamasında, az sayıdaki gönüllü sağlıklı denek üzerinde aşının güvenli olup olmadığı ve insanlar üzerindeki muhtemel yan etkileri araştırılıyor. İkinci aşamada, aşının bağışık tepkilerini uyandırmadaki etkinliği 100’den fazla denek üzerinde test ediliyor. Üçüncü ve son aşamada ise aynı işlem binlerce denekle tekrarlanıyor. Tüm bu süreç aylar hatta yıllar alabiliyor. Dünyada 44 aşı adayı klinik deneme aşamasında Dünya Sağlık Örgütü (DSÖ) verilerine göre, 19 Ekim itibarıyla dünya genelinde COVID-19'a karşı 44 aşı adayı klinik deneme, 154 aşı adayı ise klinik öncesi değerlendirme aşamasında bulunuyor. Klinik denemeleri yürütülen aşıların 10'u üçüncü, 14'ü ikinci, 20'si ise birinci aşamada insanlar üzerinde test ediliyor. Çin'de ortaya çıkan COVID-19, 200'den fazla ülke ve bölgeye yayılarak küresel salgına dönüştü. Dünya genelinde vaka sayısı 42 milyonu aşarken 1 milyondan 143 binden fazla kişi hayatını kaybetti. Etiketler: ABD Koronavirüs Tıp Dünyası Son Güncelleme: 23 Ekim 2020 Cuma 15:56
İran'da COVID-19'dan son 24 saatte 335 kişi hayatını kaybetti. İran'da yeni tip koronavirüs (COVID-19) nedeniyle hayatını kaybedenlerin sayısı son 24 saatte 335 artarken, 6 bin 134 kişide daha virüs tespit edilmesiyle salgının başından bu yana görülen en yüksek günlük vaka sayısı kaydedildi.. Sağlık Bakanlığı Sözcüsü Sima Sadat Lari, COVID-19'dan son 24 saatte 335 kişinin daha hayatını kaybettiğini ve 6 bin 134 yeni vaka tespit edildiğini belirtti. Lari, virüs kaynaklı can kaybının 31 bin 985'e, vaka sayısının da 556 bin 891'e çıktığını aktardı. COVID-19'a yakalanan hastalardan 4 bin 933'ünün durumunun ağır olduğunu söyleyen Lari, şu ana kadar iyileşenlerin sayısının ise 446 bin 685'e ulaştığı bilgisini verdi. Lari, bugüne kadar ülke genelinde 4 milyon 685 bin 727 kişiye test yapıldığını bildirdi. Sağlık Bakanlığı Sözcüsü, ülkedeki 31 eyaletin tamamının "kırmızı" veya "riskli" bölgeler arasında yer aldığını sözlerine ekledi. Vaka sayılarındaki artış nedeniyle başkent Tahran'ın yanı sıra Kum, Kazvin ve Elburz eyaletlerinde yeniden kısıtlamalara gidilmişti. Etiketler: İran Koronavirüs Son Güncelleme: 23 Ekim 2020 Cuma 14:09
Trump - Biden yarışı: Anketlerde kim önde?. ABD'de ülke geneli anketlerde, Demokrat Joe Biden, Cumhuriyetçi Donald Trump'ın yaklaşık 7,5 puan önünde görünüyor.. 59. başkanlık seçimleri için gün sayan ABD'de, yeni tip koronavirüs (Kovid-19) salgını nedeniyle 80 milyona yakın kişinin postayla oy kullanacak olması ve bu kullanılan oyların sayım sürecindeki farklılıklar ile seçim sonuçlarının 3 Kasım gecesi netleşmeme ihtimali gibi nedenlerden dolayı ülkeyi yakın tarihinin en "kaotik" seçim süreci bekliyor. ABD'de Cumhuriyetçi Başkan Donald Trump ile Demokrat rakibi Joe Biden arasındaki başkanlık yarışı, tüm hızıyla devam ediyor. Bir yandan postayla ya da sandık başında erken oy kullanma işlemleri devam ederken, öte yandan Trump ile Biden arasındaki siyasi polemikler hız kesmeden sürüyor. Ülkede ulusal bazda yapılan tüm önemli anketleri derleyen analiz sitesi Real Clear Politics'e göre, ulusal çaptaki anketlerde, Biden, Trump'ın yaklaşık 7,5 puan önünde görünüyor. Seçimin kaderini belirleyecek kritik eyaletlerin tamamında da Biden'ın yarışı önde götürdüğü ancak Trump'ın arayı yavaş yavaş kapadığı gözlemleniyor. Biden ile Trump arasında kritik eyaletlerin başında gelen Florida'da 2,1, Pennsylvania'da 4,9, Michigan'da 7,8, Wisconsin'de 7,6, Kuzey Carolina'da 1,8, Arizona'da ise 3,2 puan fark bulunuyor. Postayla oy kullanma süreci, kaosu da beraberinde getirebilir ABD'de esasen uzun zamandır var olan "posta yoluyla oy kullanma" yönteminin, salgın nedeniyle neredeyse seçmenlerin yüzde 70'ini kapsayacak şekilde genişletilmesinin, bu oyların seçim sonuçlarının şekillenmesinde önemli rol oynaması bekleniyor. Posta yoluyla oy kullanma sürecinde, bazı eyaletlerin 3 Kasım gününe kadar oy sayım sürecine başlayamaması ve bazı eyaletlerin seçim gününden sonra da gelen onaylı oyları kabul edecek olması ise hem yeni tartışmaları doğurarak hem de seçim sonuçlarının gecikmesi ihtimalini beraberinde getirerek süreci daha da kaotik hale sokuyor. Kritik eyaletlerdeki sayım süreci, seçim gündemini belirleyecek Eyaletlerde postayla oy talep etme ve oy pusulalarının adreslere gönderilmesi işlemleri, şu anda tüm eyaletlerde sona ermiş durumda. Postayla gönderilen oy pusulalarının üzerine vurulan posta damgası için son gün 3 Kasım olsa da hangi tarihe kadar gelen oyların kabul edileceği ya da oyların resmi sayım sürecine ne zaman başlanacağı konusunda her eyaletin farklı uygulaması bulunuyor. Seçimin kaderini belirleyecek kritik eyaletlerden Florida'da 3 Kasım'dan sonra seçim merkezlerine ulaşan ve posta yoluyla kullanılan oylar, kabul edilmeyecek. Eyalette posta yoluyla gelen oyların sayımına, seçim gününden 22 gün önce başlandı. Gerek seçim gününden sonra oyların kabul edilmeyecek olması gerekse de sayım sürecine erken başlanması sebebiyle bu eyaletteki sonuçların 3 Kasım gecesi büyük oranda netleşmesi bekleniyor. Bir diğer kritik eyalet Pennsylvania'da ise ABD Yüksek Mahkemesi, 6 Kasım'a kadar seçim merkezlerine ulaşan oyların kabul edilmesine hükmetti. Postayla ulaşan oyların sayımına, seçim gününden önce başlanamayacak olan eyalette, sonuçların büyük ihtimalle gecikmesi bekleniyor. Seçim sonuçlarının kafa kafaya çıkması durumunda, Florida'nın 29, Pennsylvania'nın ise 20 Seçiciler Kurulu Delegesi, muhtemelen seçimlerin kaderini belirleyecek. Diğer kritik eyaletlerden Wisconsin ve Arizona'da, 3 Kasım'dan sonra ulaşan oy pusulaları kabul edilmezken; Kuzey Carolina 6 Kasım'a, Michigan'da ise 17 Kasım'a kadar ulaşan oy pusulaları geçerli sayacak. Kuzey Carolina ve Arizona'da oyların sayım işlemine seçimlerden 14 gün önce başlandı ancak Michigan ve Wisconsin'de oyların sayımı, seçim gününe kadar mümkün olmayacak. Seçiciler Kurulu bakımından Michigan'ın 16, Wisconsin'in 10, Kuzey Carolina'nın 15, Arizona'nın ise 11 delegeye sahip olması, tüm bu eyaletleri yeni başkanın belirlenmesi noktasında hayli önemli konuma taşıyor. 40 milyonu aşkın seçmen "erken oy" kullandı Yakın tarihteki seçimlere bakıldığında, sandığa gitme oranının yüzde 60'ı bulmadığı ABD'de, bu yıl sandık başında ya da posta yoluyla kullanılan erken oyların sayısındaki fazlalık dikkati çekiyor. Ülkede 47 milyonu aşkın kişi, halihazırda oyunu kullanmış durumda. Bu kişilerin 30 milyondan fazlasının posta yoluyla, 12 milyondan fazlasının da bire bir erken seçim merkezlerine giderek oyunu kullandığı belirtiliyor. Kullanılan 42 milyon oyun 21,2 milyonunun da kritik eyaletlerde olması dikkati çekiyor. ABD'de sadece erken kullanılan oylarla 2016'daki toplam kullanılan oy sayısının yaklaşık 3'te 1'ine ulaşıldığı ve Cumhuriyetçi seçmenlerin büyük oranının oy için 3 Kasım'ı beklediği göz önüne alındığında, bu yılki seçimlere katılımın fazla olacağı tahminleri de yapılıyor. Seçim öncesi "dış müdahale" tartışmaları yine gündemde ABD'deki seçimlerle ilgili uzun süredir "dış güçlerin" müdahalesi de önemli konu başlıklarından birini teşkil ediyor. Çin, İran ve Rusya gibi ülkelerin, ABD seçimlerine müdahale etmek istediği konuşulurken; bu konuda önceki gün Federal Soruşturma Bürosu (FBI) ve Ulusal İstihbarat Direktörlüğünden (DNI) açıklama geldi. DNI Direktörü John Ratcliffe, İran ve Rusya'nın seçimlere müdahale etmeye çalıştıklarını tespit ettiklerini açıkladı. Beyaz Saray Ulusal Güvenlik Danışmanı Robert O'Brien, İran ve Rusya'nın yanı sıra Çin'in de seçimlere müdahale etmeye çalıştığını bildirdi. Beyaz Saray'a giden yol, "270 delegeden" geçiyor ABD'de başkanlık seçimlerinde en fazla oyu alan aday değil en fazla delegeyi kazanan aday, başkanlık koltuğuna oturuyor. "Delegeler Kurulu" (Electoral College) adı verilen sistemde, her eyalete farklı ağırlıklarla dağıtılmış toplam 538 delege bulunuyor. Bu sayının yarıdan 1 fazlasına, yani 270 delegeye ulaşan aday, başkan olmaya hak kazanıyor. 2016'daki son seçimleri kazanan Trump 304 delegeye ulaşmış ancak rakibi Hillary Clinton, Trump'tan yaklaşık 3 milyon daha fazla oy almıştı. 3 Kasım'dan sonra ABD'yi nasıl bir süreç bekliyor? ABD'de seçim süreci, esasen seçim gününden sonra da uzun bir süreyi kapsıyor. Seçim sonuçlarının gecikmesi durumunda, sonraki aşamalar için Anayasa ve kanunlarla belirlenmiş bazı tarihlerin değiştirilmesi söz konusu olmadığından, bu durum da beraberinde yeni bir kaos getirebilir. Tarihler, eyaletlere göre farklılık gösterse de tüm eyaletlerin 10 Kasım-11 Aralık'ta seçim sonuçlarını resmen onaylaması gerekiyor. Tüm eyaletler, 8 Aralık'a kadar tüm oyları sayıp, hangi adayın delege oyu kazandığına karar vermek zorunda. 14 Aralık'a kadar her eyaletin Seçiciler Kurulu üyesi, başkan adayına oyunu verip, bu oyları Washington'a göndermeli. Gönderilen oyların en geç 23 Aralık'a kadar ABD Kongresine ulaşması gerekiyor. 3 Kasım'da yapılacak seçimlerde görevine seçilen Temsilciler Meclisi ve Senato üyeleri, 3 Ocak'ta yemin ederek görevlerine başlayacak. 6 Ocak'ta ise hem Temsilciler Meclisi hem de Senato Üyeleri, Temsilciler Meclisi Genel Kurulu salonunda bir araya gelecek. Aynı zamanda Senato Başkanı da olan ABD Başkan Yardımcısı Mike Pence'in başkanlığında, Kongre'nin her iki kanadından 1'er temsilcisi eyaletlerden gelen oyları alfabetik sıraya göre okuyup sayacak. Bu süreç tamamlandıktan sonra kendisine teslim edilen sonuçları Pence, resmi olarak duyuracak ve varsa itirazları dinleyecek. Tüm bu takvimin normal olarak işlemesi durumunda, ABD'nin yeni başkanı 20 Ocak'ta düzenlenecek yemin töreniyle görevine resmen başlayacak. Etiketler: ABD Başkanlık Seçimleri ABD Donald Trump Joe Biden Son Güncelleme: 23 Ekim 2020 Cuma 11:40
Rusya'da son 24 saatte 17 bin 340 yeni COVID-19 vakası görüldü. Rusya'da yeni tip koronavirüs (COVID-19) salgının başlamasından bu yana son 24 saatte 17 bin 340 vakayla "en yüksek günlük rakam" görülürken, toplam Kovid-19 vakası sayısı 1 milyon 480 bini geçti.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte virüs kaynaklı ölen sayısı 283 artarak 25 bin 525'e, sağlığına kavuşan sayısı da 11 bin 263 artışla 1 milyon 119 bin 251'e ulaştı. Ülkede, son 24 saatte 17 bin 340 kişinin virüse yakalanmasıyla toplam vaka sayısı 1 milyon 480 bin 646'ya çıktı. Rusya genelinde vaka sayısındaki günlük artış oranı yüzde 1,1’den yüzde 1,2’ye yeniden çıkarken, yeni vakaların yüzde 27,7'sinde semptom görülmedi. Son 24 saatte 546 bin test yapıldı Başkent Moskova'da son 24 saatte Kovid-19 vakası sayısı 5 bin 478 artarak 386 bin 908'e, hayatını kaybedenlerin sayısı da 62 artışla 6 bin 249'a yükseldi. Rusya İnsan Sağlığı ve Tüketici Haklarını Koruma Servisi, son 24 saatte 546 bin COVID-19 testinin yapıldığını ve böylece toplam test sayısının 56 milyon 200 bini geçtiğini bildirdi. Rusya'da COVID-19 Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Ülkede, dün 15 bin 971, 20 Ekim'de 16 bin 319 vaka tespit edilmiş, 21 Ekim'de de 317 kişinin yaşamını yitirmesiyle en yüksek günlük ölü sayısı görülmüştü. Rusya'da 1 Eylül'de yeni eğitim öğretim yılı başlamış, okullarda maske ve sosyal mesafe zorunluluğu getirilmemişti. Etiketler: Koronavirüs Son Güncelleme: 23 Ekim 2020 Cuma 11:33
Salgın sonbaharla birlikte ivme kazandı. Covid-19 salgını sonbaharın ortasına gelindiği, havaların soğumaya başladığı şu günlerde ivme kazandı. Dünya genelindeki günlük vaka sayısının 22 Ekim'de 478 bin 132'ye ulaşmasıyla "salgının başından bu yana en yüksek vaka artışı" kaydedildi.. Covid-19 verilerinin derlendiği “Worldometer” internet sitesine göre, günlük vaka sayısı, 16 Ekim'de ilk kez 400 binin üzerine çıkarken, 22 Ekim'de 478 bin 132'ye ulaştı. Bu, "salgının başından bu yana kaydedilen en yüksek günlük vaka artışı" oldu. 16-22 Ekim'de dünya genelinde günde ortalama 398 bin 174 Covid-19 vakası kaydedildi. İstanbul'da vaka sayıları yeniden arttı: İşte, ilçe ilçe vaka yoğunluğu Dünya genelinde günlük vaka sayısı, salgının 2019 Aralık’ta Çin’de ortaya çıkışından bu yana sürekli artış gösterdi. Yeni vaka sayılarında günden güne azalmalar görülse de "yukarı yönlü" seyir değişmedi. Türkiye'nin koronavirüsle mücadelesinde son 24 saat Toplam vaka sayısı 18 Ekim'de 40 milyonu, 20 Ekim'de 41 milyonu, 23 Ekim'de ise 42 milyonu aştı. Bakan Koca: Salgın tüm ülkede yeniden tırmanışa geçmiş durumdadır Vaka sayısının 1 milyondan 2 milyona çıktığı tarihler arasında 13 gün varken, bu aralık son milyonluk artışlarda 2 güne kadar düştü. Ölümler Virüsten ölenlerin sayısında ise "dalgalı" bir seyir gözleniyor. Virüse bağlı ölümlerin günlük artışı 17 Nisan'da ulaştığı zirve noktasının ardından düşüşe geçmişken, haziran başından bu yana yeniden yükselmeye başlamıştı. 22 Temmuz'da 7 bin 309 kişi virüs nedeniyle yaşamını yitirirken, günlük ölüm sayısı yeni bir düşüş eğilimiyle 28 Eylül'de 3 bin 532'ye kadar gerilemişti. Günlük ölüm sayısı, ekim başından itibaren yeniden yükselişe geçti. 21 Ekim'de kaydedilen 6 bin 848 ölüm, yeni bir dönemsel zirve oldu. 16-22 Ekim'de dünya genelinde günde ortalama 5 bin 690 ölüm kaydedildi. Covid-19'dan ölenlerin toplamı 16 Ekim'de 1 milyon 100 bini aştı. İyileşenler Vaka sayıları ve ölümler artarken, iyileşenlerin sayısı da arttı. Virüs bulaştıktan sonra sağlığına kavuşanların sayısı 18 Ekim'de 30 milyonu, 22 Ekim’de 31 milyonu geçti. İyileşenlerin sayısının 1 milyondan 2 milyona çıktığı tarihler arasında 20 gün varken, bu süre son milyonluk artışta 4 güne kadar indi. Tedavisi sürenler Virüs bulaşıp tedavisi süren hasta sayısı 18 Ekim'de 9 milyonu aştı. Aktif enfekte vaka sayısı 7 Nisan'da 1 milyonu, 30 Nisan'da 2 milyonu, 30 Mayıs'ta 3 milyonu, 26 Haziran'da 4 milyonu, 15 Temmuz'da 5 milyonu, 2 Ağustos'ta 6 milyonu 9 Ekim'de ise 8 milyonu aşmıştı. Dünya genelinde tedavisi sürenlerden yüzde 99'unda hastalığı "hafif" belirtilerle geçirirken, hastaların yüzde 1'inin "hayati tehlikesi" bulunuyor. Tedavi altındaki hasta sayısının sürekli artması, ülkelerin sağlık sistemleri üzerindeki yükü artırıyor. Vakaların yarısından fazlası 4 ülkede Dünya genelindeki toplam Covid-19 vakalarının yüzde 55,2'si, en fazla vakanın görüldüğü ilk 4 ülke ABD, Hindistan, Brezilya ve Rusya'da görüldü. Bugüne dek ABD'de 8 milyon 661 bin 651, Hindistan'da 7 milyon 761 bin 312, Brezilya'da 5 milyon 332 bin 634 ve Rusya'da 1 milyon 463 bin 336 vaka tespit edildi. Nüfus büyüklükleri nedeniyle virüsün yayılmasını önlemekte zorlanan 4 ülke, salgının başlıca yayılma alanları olmayı sürdürdü. ABD Dünyada en fazla vakanın görüldüğü ABD'de, 24 Temmuz'da 78 bin 976'ya çıkarak "tepe noktasını" gören günlük vaka sayısı, 7 Eylül'de 25 bin 420'ye kadar gerilemişken, 16 Ekim'de 71 bin 705'e ulaştı. 21 Nisan'da 2 bin 748'e kadar çıkan günlük ölüm sayısı 27 Eylül'de 277'ye kadar düşmüşken, 21 Ekim'de 1224 can kaybı kaydedildi. Hindistan Eylül, Hindistan için Covid-19 salgının başından bu yana vaka sayıları ve can kayıplarının en hızlı arttığı dönem olurken, ekim başından itibaren salgının etkisinin ilk kez "düşüş" eğilimine girdiği görüldü. Hindistan vaka ve ölüm sayılarının, salgının başından bu yana henüz "tepe noktasına" ulaşmamış olması, nüfusu 1,38 milyara ulaşan ülkede endişelere yol açıyordu. Hindistan’da 16 Eylül’de tespit edilen 97 bin 859 yeni vaka, o güne dek "tek ülkede görülen en yüksek artış" olarak kayıtlara geçmişti. Günlük vaka sayısı, o tarihten itibaren istikrarlı şekilde azalarak 50 binlere kadar geriledi. Günlük ölüm sayısı 15 Eylül’de 1283'e kadar çıkarken, 22 Ekim'de 683'e indi. Brezilya "Dünyada en çok vakanın görüldüğü 2'nci", "virüse bağlı en fazla ölümün görüldüğü 3'üncü ülke" olan Brezilya'da da 29 Temmuz'da 70 bin 869 yeni vaka ve 1554 ölümle ulaşılan tepe noktalarından "aşağıya" doğru bir seyrin başladığı gözlendi. Günlük vaka sayısı 18 Ekim'de 10 bin 982'ye gerilemişken, 22 Ekim'de yeni bir artışla 31 bin 985'e ulaştı. 16 Eylül'den itibaren 1000'in altına inen günlük ölüm sayısı ise 22 Ekim'de 503'e kadar düştü. Rusya Rusya'da günlük vaka sayıları 11 Mayıs'ta ulaştığı tepe noktanın (11 bin 656) ardından uzun süre "aşağı ve yatay yönlü" seyri sürdürürken, 9 Ekim'den itibaren tepe noktasını aşarak yeniden "artışa" geçti. Yeni vaka sayısı 20 Ekim'de 16 bin 319'a kadar çıktı. Virüse bağlı ölümlerin sayısının vaka sayısına oranla düşük olduğu Rusya'da, aynı dönemde günlük ölüm sayısında artış olduğu gözlendi. Can kaybı sayısı 21 Ekim'de 317'ye kadar çıktı. Bu, "salgının başından bu yana bir günde görülen en fazla kayıp" oldu. Avrupa ülkelerinde "ikinci dalganın" işaretleri Mart-mayısta salgının başlıca yayılma sahası olan Batı Avrupa ülkelerinde sonbahar başında görülen artış eğilimi, mevsim ortasında "ikinci dalganın" başlangıcı olabileceğinden endişe edilen bir tırmanışa dönüştü. İspanya, Fransa, İngiltere, İtalya ve Almanya'da yeniden çok sayıda günlük vaka ve ölüm sayıları belirgin şekilde artmaya başladı. İspanya'da günlük vaka sayısı 20 Mart'ta 10 bin 856'ya ulaşarak ilk "tepe noktasını" görmüştü. Nisan ve mayısta düşüşe geçen vakalar, yaz ayları boyunca asgari düzeyde "yatay" bir seyir izlemişti. Ülkede temmuz başından itibaren yeniden artışa geçen günlük vaka sayıları, 18 Eylül'de 14 bin 177'ye çıkarak yeni bir "tepe noktayı" görmüşken, 21 Ekim'de 16 bin 973'e, 22 Ekim'de ise 20 bin 986'ya ulaşarak yeni bir tırmanışın işaretini verdi. İspanya'da toplam vaka sayısı 21 Ekim'de 1 milyonu aştı. "Avrupa'ya ikinci dalga geldi" Fransa'da toplam vaka sayısı 1 milyon eşiğine yaklaştı. Ülkede günlük vaka artışı, ekimde üst üste yeni tepe noktalarını gördü. Günlük vaka sayısı 13 Ekim'de 30 bin 21'e, 22 Ekim'de ise 41 bin 622'ye ulaştı. Fransa Başbakanı Jean Castex, dün yaptığı açıklamada, vakaların artması nedeniyle Paris ve banliyölerinde ilan edilen "gece sokağa çıkma" yasağının ülkedeki 38 bölge ile Fransız deniz aşırı toprağı Polinezya'ya genişletildiğini belirtirken, "Avrupa'nın her yerine olduğu gibi Fransa'ya ikinci dalga geldi." dedi. Günlük vaka artışı son iki günde İngiltere'de 26 bini, İtalya'da 16 bini, Almanya'da ise 12 bini aşarak yeni tepe noktalarını gördü. Latin Amerika ülkelerindeki yayılma artarak sürüyor Brezilya ile sonbahara yüksek vaka ve ölüm sayılarıyla giren Latin Amerika ülkelerinden Arjantin, Kolombiya ve Meksika'da artış eğilimleri yükselerek sürüyor. Toplam vaka sayısının 1 milyonu aştığı Arjantin'de günlük vaka artışı 21 Ekim'de 18 bin 326'ya ulaşarak yeni tepe noktasını gördü. Günlük vaka artışı Kolombiya'da 8 binin, Meksika'da 6 binin üzerinde seyrediyor. Dünya genelinde en fazla vakanın görüldüğü 20 ülke arasında Kuzey ve Güney Amerika'dan 7, Avrupa'dan 5, Asya'dan 5, Orta Doğu'dan 2 ve Afrika'dan 1 ülke bulunuyor. 22 Ekim'de dünya genelinde en fazla günlük vaka artışı kaydeden ülkeler şöyle sıralandı: "ABD (74 bin 301), Hindistan (54 bin 482), Fransa (41 bin 622), Brezilya (31 bin 985), İngiltere (21 bin 242), İspanya (20 bin 986), Arjantin (16 bin 325), İtalya (16 bin 79), Rusya (15 bin 971) ve Almanya (12 bin 519)." 22 Ekim'de dünya genelinde virüs nedeniyle en fazla ölümün kaydedildiği ülkeler ise şöyle sıralandı: "ABD (973), Hindistan (683), Meksika (522), Brezilya (503), Arjantin (438), İran (304), Rusya (290), İngiltere (189), Kolombiya (172) ve Fransa (162)." Etiketler: Koronavirüs Son Güncelleme: 23 Ekim 2020 Cuma 11:44
ABD, ülke tarihinin en pahalı seçimine hazırlanıyor. ABD'de 3 Kasım'da gerçekleştirilecek seçimler için yapılacak harcamaların toplam 10,8 milyar dolara ulaşması tahmin edilirken, 2020 seçimlerinin ülke tarihinin "en pahalı" seçimi olması bekleniyor.. ABD'de başkanlık ve kongre seçimlerine sayılı günler kala, seçim kampanyaları kapsamında yapılan çalışmalar da hız kazandı. Bu kapsamda, başkanlık ve kongre üyeliği için yarışan adaylar arasındaki rekabet artarken, seçim kampanyaları için yapılan harcamaların tutarı da milyarlarca doları buluyor. AA muhabirinin Washington merkezli Center for Responsive Policy (Duyarlı Politika Merkezi) verilerinden derlediği bilgilere göre, Demokrat Joe Biden ve Cumhuriyetçi Donald Trump'ın başkanlık yarışı için yapılan harcamaların yaklaşık 5,2 milyar dolara ulaşması bekleniyor. Ayrıca, 435 sandalyeli Temsilciler Meclisi üyeliği ve 35 Senatör koltuğu için yarışan yüzlerce adayın seçim kampanyaları için 5,6 milyar doları aşkın harcama yapılacağı tahmin ediliyor. Ülke tarihinin "en pahalı" seçimi ABD'de başkanlık ve kongre üyeliği için yarışan adayların seçim harcamalarının toplamda 10,8 milyar dolara ulaşacağı hesaplanıyor. Söz konusu harcama tutarıyla 2020 seçimleri, önceki yıllarda gerçekleşen seçimleri geride bırakıyor. Ülkede 2016 seçimlerinde kampanyalar kapsamında toplam 6,5 milyar dolarlık harcama yapıldığı kaydedilirken, bu tutarın 2012'de 6,3 milyar dolar ve 2008'de 5,3 milyar dolar olduğu belirtiliyor. Enflasyona uyarlanmış rakamlarla ise 2016 seçimlerinde yapılan harcamaların maliyetinin 7 milyar dolar, 2012'de 7,1 milyar dolar ve 2008'de 6,3 milyar dolar olduğu kayıtlarda yer alıyor. Böylece, 2020 seçimlerinin ülke tarihinin "en pahalı" seçimi olacağı öngörülüyor. COVID-19 salgını harcama şeklini değiştirdi Eylül sonu itibarıyla, 2020 seçimleri için 7,2 milyar dolar harcandığı belirtiliyor. Söz konusu harcamaların ekim ayı sonuna doğru daha da artacağı tahmin ediliyor. Seçim kampanyaları kapsamında yapılan toplam harcamanın yüzde 53,7'sinin Demokratlar, yüzde 38,9'unun Cumhuriyetçiler ve yüzde 7,4'ünün ise bağımsızlar tarafından gerçekleştirildiği kaydediliyor. Öte yandan, yeni tip koronavirüs (Kovid-19) salgınının seçim kampanyalarındaki harcama şeklini de değiştirdiği belirtiliyor. Başkan adaylarının, 2016 seçimleriyle karşılaştırıldığında, bu seçimlerde seyahat ve etkinliklere daha az para harcarken, medya kuruluşlarına reklamlar için daha fazla para ödediği tahmin ediliyor. Biden reklam harcamalarında Trump'ı geride bıraktı Başkan adaylarının 2016'nın nisan-haziran döneminde seçim kampanyası kapsamındaki seyahat ve etkinliklere 34 milyon dolar harcadığı belirtilirken, bu rakamın 2020'nin aynı döneminde sadece 12 milyon dolar olduğu kaydediliyor. Wesleyan Media Project tarafından yürütülen bir başka çalışma, Joe Biden’in kampanyasının, 5 Eylül’den bu yana TV ve dijital reklam harcamalarında Trump’ı geride bıraktığını gösteriyor. Buna göre, halka ulaşmak için televizyonda yayınlanan reklamlara Biden'ın 94,7 milyon dolar, Trump'ın ise 41,5 milyon dolar harcadığı biliniyor. Sosyal medya reklamları için de Biden'ın 32,6 milyon, Trump'ın 23,5 milyon dolarlık harcama yaptığı belirtiliyor. Ekonomistlerin bir kısmı, seçim kampanyaları için yapılan çalışmalar ve harcamaların istihdam ve ekonomi üzerinde olumlu katkısı olduğunu savunurken, kimi ekonomistler ise 10,8 milyar dolarlık seçim harcamalarının 21 trilyon dolarlık ABD ekonomisine önemli katkı sağlayacağını düşünmüyor. Etiketler: ABD Başkanlık Seçimleri Son Güncelleme: 23 Ekim 2020 Cuma 11:28
Belçika'da vaka artışı alarmı: Yeni kısıtlamalar geliyor. Belçika hükümeti, artan yeni tip koronavirüs (COVID-19) vakaları nedeniyle yeni önlemler açıkladı. Ülkede bahar aylarındaki gibi "tam kapanma" olmayacak ancak eğitim, kültür, spor gibi alanlarda bazı kısıtlamalara gidilecek.. Belçika Başbakanı Alexander de Croo, dün gece geç saatlere kadar devam eden İstişare Komitesi toplantısında ilk etapta 19 Kasım'a kadar uygulanacak kararları açıkladı. "Zor haftalar, belki aylar bizi bekliyor." diyen de Croo, Belçikalılardan "ulusal dayanışma" göstermelerini istedi. De Croo ve bölgesel hükümetlerin yetkililerinin duyurduğu yeni kararlara göre, amatör spor müsabakaları yapılmayacak, profesyonel spor karşılaşmalarında stadyumlara seyirci alınmayacak. Daha önce ise kısıtlı sayıda seyirci alınıyordu. 18 yaş altı müsabakalar ise devam edecek. Ayrıca sporcular ve takımlar açık havada idman yapabilecek. Kültürel etkinlikler devam edecek ancak topluluk sayısı en fazla 200 olacak ve katılımcılar arasında 1,5 metre mesafe sağlanması şart koşulacak. Eğlence parkları kapatılacak. Hayvanat bahçeleri açık kalacak ancak kapalı alanlara ziyaretçi alınmayacak. Anaokulları, ilkokullar ve ortaokul ile liselerde eğitim devam edecek. Yüksek öğretimde ise sınıflarda kapasitenin yüzde 20'si kadar öğrenci maske takarak bulunabilecek. Birinci sınıftaki öğrenciler için bu oran yüzde 50 olacak. Günlük vaka 10 binin üzerinde Belçika'da COVID-19 vakalarında son haftalarda büyük artış görüldü. Haftalık sayıların günlük ortalamasının duyurulduğu ülkede yeni vaka sayısı ortalama 10 bini aştı. 13-19 Ekim haftasında ortalama günlük yeni vaka sayısı önceki haftaya göre yüzde 69 artarak 10 bin 453 oldu. 11,4 milyon nüfuslu ülkede bugüne kadar 270 bin 132 kişi virüse yakalandı, bu kişilerin 10 bin 588'i hayatını kaybetti. Hastanelerde de doluluk artıyor. Belçika genelindeki hastanelerde 3 bin 649 kişi COVID-19 tedavisi görüyor. Bu kişilerin 573'ü yoğun bakımda tutuluyor. Ülkedeki yoğun bakım yatak sayısının 2 bin civarında olduğu belirtildi. Hasta sayısındaki artış üzerine yoğun bakımların yarısının COVID-19 hastaları için ayrılması kararlaştırılmıştı. Ayrıca hastanelere acil olmayan ameliyatlar ve tedavilerin 4 hafta boyunca ertelenmesi talimatı verilmişti. Ülkede durumun giderek kötüleşmesi üzerine, hükümet geçen hafta yeni tedbirler açıklamıştı. Bunlar arasında restoranlar, barlar ve kafelerin 1 ay boyunca kapatılması, gece yarısından sabah 05.00'e kadar sokağa çıkma kısıtlaması, mümkün olan iş kollarında evden çalışma zorunluluğu gibi uygulamalar yer almıştı. Etiketler: Koronavirüs Son Güncelleme: 23 Ekim 2020 Cuma 11:24
BM Genel Sekreteri Guterres'ten G20'ye COVID-19'la mücadelede birlik çağrısı. Birleşmiş Milletler (BM) Genel Sekreteri Antonio Guterres, G20'ye üye ülkelere, yeni tip koronavirüs (COVID-19) salgınıyla mücadelede birlik çağrısında bulundu.. Guterres, gelecek ay düzenlenecek G20 Zirvesi öncesinde Associated Press'e (AP) yaptığı açıklamada, G20'ye üye büyük sanayileşmiş ülkelerin liderlerinin, önerdiği gibi martta bir araya gelmemiş ve COVID-19 ile mücadele için koordineli bir tepki oluşturmamış olmasının "çok moral bozucu" olduğunu belirtti. Sonuç olarak, her ülkenin bazen çelişkili eylemlerde bulunduğunu söyleyen Guterres, virüsün "doğudan batıya, kuzeyden güneye" hareket ettiğine ve ikinci enfeksiyon dalgalarının şu an birçok ülkeyi etkilediğine işaret etti. "Çok daha koordineli olunmalı" BM Genel Sekreteri Guterres, uluslararası toplumun artık "virüsle mücadelede çok daha koordineli olması gerektiğini anladığını" umduğunu ifade etti. Guterres, ayrıca BM'nin, G20 zirvesi sırasında, COVID-19'a karşı aşı bulunduğunda, bunun "her yerde, herkes için gerçekten ulaşılabilir ve uygun fiyatlı olmasının" garanti edilmesini "güçlü şekilde savuncağını " dile getirdi. Çin'de ortaya çıkan COVID-19, bugüne kadar dünya genelinde 42 milyondan fazla kişide tespit edilirken, virüs nedeniyle 1 milyon 143 bine yakın kişi hayatını kaybetti. Son Güncelleme: 23 Ekim 2020 Cuma 10:24
Koronavirüs vaka sayısı 42 milyonu aştı. Dünya genelinde yeni tip koronavirüs vaka sayısı 42 milyonu aştı.. COVID-19 verilerinin derlendiği "Worldometer" internet sitesine göre, virüse yakalananların sayısı 42 milyon 3 bin 60'a ulaştı. Vakaların en fazla görüldüğü ABD'de, 8 milyon 661 bin 651 kişi COVID-19'a yakalandı. ABD'nin ardından en fazla vaka görülen ilk 10 ülke sırasıyla Hindistan (7 milyon 761 bin 312), Brezilya (5 milyon 332 bin 634), Rusya (1 milyon 463 bin 306), İspanya (1 milyon 90 bin 521), Arjantin (1 milyon 53 bin 626), Fransa (999 bin 43), Kolombiya (990 bin 270), Peru (879 bin 876), Meksika (874 bin 171) ve İngiltere (810 bin 467) oldu. Türkiye'de de vaka sayısı 355 bin 528'e ulaştı. Çin'in Wuhan kentinde ortaya çıkan COVID-19, 200'den fazla ülke ve bölgeye yayıldı. Salgın nedeniyle dünya genelinde 1 milyon 142 bin 874 kişi hayatını kaybetti. COVID-19'a yakalanan 31 milyon 190 bin 947 kişi iyileşti, tedavisi süren 9 milyon 669 bin 239 aktif vaka bulunuyor. Etiketler: Koronavirüs Son Güncelleme: 23 Ekim 2020 Cuma 11:07
Hindistan'da son 24 saatte 54 bin 366 yeni COVID-19 vakası. Hindistan'da son 24 saatte 54 bin 366 yeni COVID-19 vakası tespit edildi, toplam vaka sayısı 7 milyon 761 bin 312'ye çıktı.. Yeni tip koronavirüs (COVID-19) salgınından en fazla etkilenen ülkelerden Hindistan'da vaka ve ölüm sayıları artmaya devam ederken, virüsün ortaya çıktığı Çin'de salgın kontrollü seyir izledi, Güney Kore'de ise günlük vaka artışı 150'nin üstüne çıktı. Hindistan Sağlık Bakanlığından yapılan açıklamaya göre, ülkede 690 kişinin daha yaşamını yitirmesiyle COVID-19'dan ölenlerin sayısı 117 bin 306'ya yükseldi. Ülkede son 24 saatte 54 bin 366 yeni COVID-19 vakası tespit edildi, toplam vaka sayısı 7 milyon 761 bin 312'ye çıktı. Şimdiye kadar virüs tespit edilen 6 milyon 948 bin 497 kişi iyileşti. COVID-19 verilerinin derlendiği "Worldometer" internet sitesine göre, Hindistan, "dünyada en fazla vaka tespit edilen 2'nci", "virüse bağlı en fazla ölümün görüldüğü 3'üncü ülke" konumunda bulunuyor. Çin Çin Ulusal Sağlık Komisyonundan yapılan açıklamaya göre, Çin ana karasında son 24 saatte tamamı yurt dışı kaynaklı 18 yeni COVID-19 vakası tespit edildi. Ülkede son 24 saatte COVID-19 nedeniyle can kaybı olmadı, toplam vaka sayısı 85 bin 747'ye yükseldi. COVID-19'un ortaya çıktığı Çin'de bugüne kadar 4 bin 634 kişi virüs nedeniyle hayatını kaybetti, 80 bin 865 kişi iyileşti ve 248 kişinin de tedavisi sürüyor. Komisyon, çarşamba günü, geçen hafta ülkenin doğusundaki Çingdao kentinde bir hastanede ortaya çıkan vakaların yurt içi değil yurt dışı kaynaklı olduğunun belirlendiğini açıklamıştı. Güney Kore Güney Kore Hastalık Kontrol ve Önleme Merkezinden yapılan açıklamaya göre, ülkede son 24 saatte 17'si yurt dışı bağlantılı 155 yeni COVID-19 vakası tespit edildi. Yurt içi kaynaklı enfekte sayısının 138 olarak kaydedildiği ülkede, toplam vaka sayısı 25 bin 698'e çıktı ve 23 bin 717 kişi de iyileşti. Güney Kore'de son 24 saatte 2 kişinin hayatını kaybetmesiyle virüse bağlı ölümlerin sayısı 455'e ulaştı. Ülkede yurt içi kaynaklı enfekte sayısı, dün, 24 Eylül'den itibaren ilk kez 100'ün üstüne çıkmıştı. Etiketler: Koronavirüs Son Güncelleme: 23 Ekim 2020 Cuma 09:47
Hollanda'da kuş gribi paniği. Hollanda'da, yaban kuğularında kuş gribi virüsünün belirlenmesi sebebiyle çiftçilerden "tavuk çiftliklerindeki hayvanların dışarıyla temas ettirilmemesi" istendi.. Hollanda Tarım, Doğa ve Gıda Kalitesi Bakanlığından yapılan açıklamada, Utrecht şehrine bağlı Kockengen köyünde ölü bulunan 6 yaban ördeğine yapılan testlerin neticesinde 2 hayvanda kuş gribine rastlandığı bildirildi. Açıklamada, aynı bölgede ölen bir yaban ördeğinin de kuş gribi şüphesiyle incelendiği ifade edildi. Tarım Bakanı Carola Schouten, virüsün yayılmasını önlemek için tavuk çiftliklerindeki hayvanların dışarıyla temas ettirilmemesini istedi. Rusya veya Kazakistan'dan göçen kuşlardan geldi Bakanlık uzmanları, virüsün Hollanda'ya büyük ihtimalle Rusya veya Kazakistan'dan göçen kuşlar üzerinden geldiği bilgisini paylaştı. Hayvanlarda rastlanan kuş gribi virüsünün, yüksek patojen türü olan H5N8 olduğu kaydedildi. Ülkede, son yıllarda birçok çiftlikte kuş gribine rastlanmış ve on binlerce tavuk itlaf edilmişti. Etiketler: Grip Salgını Son Güncelleme: 23 Ekim 2020 Cuma 08:51
ABD'de koronavirüs tedavisi için ilk defa bir ilaç onaylandı. ABD Gıda ve İlaç Dairesi (FDA), yeni tip koronavirüs (Covid-19) tedavisinde kullanılmak üzere ilk defa bir virüs kırıcı ilacı onayladığını açıkladı.. California merkezli Gilead Sciences Inc. firmasının ''Veklury'' adlı ilacının, ABD Ulusal Sağlık Enstitüleri tarafından yürütülen geniş çaplı bir çalışmada iyileşme süresini beş gün kısalttığının görülmesi üzerine, Covid-19 tedavisinde kullanılması FDA tarafından onaylandı. FDA'dan yapılan açıklamada, ''Veklury, koronavirüs enfeksiyonu nedeniyle hastaneye kaldırılan en az 12 yaşında ve 40 kilonun üzerindeki kişilerin tedavisi için onaylanmıştır.'' ifadesi kullanıldı. Daha önce, koronavirüs tedavisi hastanede devam eden hastalar için acil durumlarda kullanılmasına izin verilen Veklury, Covid-19 tedavisinde kullanılmak üzere FDA'dan onay alan ilk ilaç oldu. Üretici firma da ilacın, koronavirüsün kendi kopyalarını vücutta çoğaltmak için kullandığı bir maddeyi engellediğini ve güvenli olduğundan emin olmak için hastalara önce böbrek ve karaciğer testleri yapılması gerektiği bilgisini verdi. İlacın, sıtma tedavisinde kullanılan hidroksiklorokin ile alınmaması durumunda etkisinin azalabileceği ifade edildi. Şimdiye kadar yaklaşık 50 ülkede onaylandığı ve geçici izne sahip olduğu belirtilen ilaç, ABD Başkanı Donald Trump tarafından da kullanılmıştı. Etiketler: Koronavirüs Son Güncelleme: 23 Ekim 2020 Cuma 07:54
ABD'de başkan adayları canlı yayında karşı karşıya geldi. Amerika Birleşik Devletleri'nde başkanlık seçimine sayılı günler kaldı. Başkan adayları canlı yayında son kez karşı karşıya geldi.. ABD'de 3 Kasım'da yapılacak başkanlık seçimlerine kısa süre kala Trump ve Biden, NBC sunucusu Kristen Welker'ın moderatörlüğünde Tennessee eyaletinin Nashville kentindeki Belmont Üniversitesi'nde karşı karşıya geldi. "Covid-19 ile mücadele" başlığıyla başlayan tartışmada, Trump, virüsün yakın zamanda yok olacağını belirterek, "Haftalar içinde virüs için elimizde bir aşı olacak." ifadesini kullandı. Trump, Covid-19'un sadece ABD'nin değil tüm dünyanın problemi olduğunu belirterek, aldıkları önlemlerin yerinde ve ölüm oranının düşük olduğunu savundu. "Bu kadar ölümün sorumlusu birisi Amerikan başkanı olarak kalmamalı" Biden ise "220 bin Amerikalı bu hastalıktan öldü ve benim diyebileceğim başka bir şey yok. Bu kadar ölümün sorumlusu birisi Amerikan başkanı olarak kalmamalı." dedi. Trump, moderatörün "Aşının haftalar içinde çıkacağına dair garanti veriyor musunuz?" sorusuna, "Bunu garantileyemem ama yıl sonuna kadar aşı kesin çıkacak. Bu konuda bir iki firmanın şansı yüksek. Bu firmalar Johnson and Johnson, Moderna ve Pfizer." yanıtını verdi. "Karanlık bir kışa giriyoruz" Biden ise Trump'ın daha önce Paskalya'ya ve yaza kadar virüsü bitireceklerini söylediğini anımsatarak, "Şu anda karanlık bir kışa giriyoruz ve Trump'ın hala net bir planı yok. Aşının gelecek yılın ortasına kadar hazır olmasına çok olası bakılmıyor." dedi. Trump, virüs ile yaşamayı öğrendiklerini dile getirerek, "Başka bir şansımız yok. Joe gibi kendimizi evimizin bodrum katına kapatamayız. Onun kendini bodruma kapama ama hala çok fazla para kazanma yeteneği var." diye konuştu. Biden, Trump'ın bu ifadesine, "Bununla yaşamayı öğrendiğimizi söylüyor ama insanlar ölmeyi öğreniyor. Bugün birçok kişinin kahvaltı masasında boş sandalye vardı." sözleriyle tepki gösterdi. "Bu benim değil, Çin'in suçu" Biden'ın, sorumluluk alması gerektiğini söylemesi üzerine Trump, "Ben sorumluluk alıyorum. Bu benim değil Çin'in suçu." dedi. Bilim insanlarının önermesi durumunda ülkeyi karantinaya alıp almayacağının ve bunun ekonomik etkilerinin sorulmasına Biden, "Ben ülkeyi değil virüsü karantinaya alacağım." karşılığını verdi. Adaylar Covid-19 teşvik paketinin hala Kongreden geçmemiş olmasından dolayı birbirini suçladı. Biden'ın Trump'ın yeterli önlem almadığını söylemesine karşılık Trump, "New York'a bir bakın. Demokratların elinde ama hayalet kente döndü. 10 binlerce insan bakımevlerinde öldü. Diğer Demokrat eyaletler de aynı." diye konuştu. "Joe, Rusya'dan 3,5 milyon dolar aldı bense tek kuruş almadım" FBI ve DNI'ın Rusya ve İran'ın seçimlere müdahale etmeye çalıştığına dair açıklamalarının sorulması üzerine Biden, "Hangisi olduğu fark etmez, herhangi bir ülke Amerikan seçimlerine müdahale etmek isterse bunun bedelini öder." dedi. Biden, Trump'ı Rusya ve İran konusunda yeterince adım atmamakla suçlarken, Trump da "Joe, Rusya'dan 3,5 milyon dolar aldı bense tek kuruş almadım." ifadesini kullandı. Biden, buna karşılık olarak, "Ben hayatım boyunca hiçbir ülkeden tek kuruş para almadım." dedi. "Biden'ın Amerikan halkına bir açıklama borcu var" Tartışmada, Biden'ın oğlu Hunter Biden'a ait olduğu iddia edilen bir bilgisayardan çıkan maillerde Biden'ın başkan yardımcılığı döneminde Ukraynalı bir enerji firması ve Çin ile ilişkilerine yönelik iddialar da gündeme geldi. Trump, Joe Biden'ın oğlu Hunter Biden'ın iş ortağının Çin ile ilgili iddialarının üzerine giderek, "Biden'ın Amerikan halkına bir açıklama borcu var." değerlendirmesinde bulundu. Biden'ın, Trump'ın vergi kayıtlarını açıklamadığını belirtmesi üzerine ise Trump, yakın zamanda kendisinin kayıtlarını açıklayacağını belirtti. Biden, Ukrayna konusunda kendisini, "Ukrayna'ya benim hakkımda negatif şeyler söyleyen tek insan bu adamdır(Trump)." ifadesiyle savundu. Başkan yardımcılığı süresince yanlış bir adım atmadığını söyleyen Biden, oğlunun Çin'den de kazanç elde etmediğini öne sürdü. Trump, kendisinin iş adamlığı döneminde Çin'de hesabı olduğunu ancak başkan olmaya karar verince bu hesapları kapattığını belirterek, "Benden farklı olarak Biden'ın başkanlığı döneminde oğlu ve kardeşleri daha da zenginleşti. Elektrik süpürgesi gibi tüm paraları süpürdüler." diye konuştu. Biden, başkan seçilmesi durumunda Çin'i uluslararası standartlara çekmek için çabalayacağını dile getirirken, Trump, Çin'e uyguladığı gümrük vergilerini anlattı. Adaylar Kuzey Kore konusunda gerildi Trump, göreve geldiğinde ABD'nin Kuzey Kore ile savaşın eşiğinde olduğunu ifade ederek, 32 milyon insanın ölümüne engel olduğunu söyledi. Biden ise başkan seçilmesi durumunda Kuzey Kore'nin nükleer faaliyetleri üzerindeki kontrollerine devam edeceklerini vurguladı. Kuzey Kore lideri Kim Jong-un ile ilişkisi bağlamında Trump'ın "Diğer ülke liderleriyle iyi ilişkilerimizin olması iyi bir şey." demesi üzerine Biden, "Bu, 'Hitler Avrupa'yı işgal etmeden önce onunla iyi ilişkilerimiz vardı.' demek gibi bir şey." ifadesini kullandı. Biden, Kim Jong-un ile görüşüp görüşmeyeceği sorusuna, "Onunla nükleer kapasitesini düşürme şartıyla görüşürüm. Kore Yarımadası nükleerden arındırılmalı." yanıtını verdi. Biden'dan Trump için "kafası karışmış" nitelendirmesi Adaylar, sağlık sistemi konusunda da birbirlerinin politikalarını sert dille eleştirdi. Trump'ın bu konuda Biden'a Demokrat aday adaylarından Bernie Sanders'ın politikaları üzerinden yüklenmesinin ardından Biden, "Bu adamın kafası karışmış. Başka birine karşı yarıştığını düşünüyor. Sen Biden'a karşı yarışıyorsun." dedi. Göçmenler konusunda sert çıkış Trump, Meksika sınırında göçmen çocukların ailelerinden ayrılmasıyla ilgili soruya, "Onlar buraya çeteler ve kötü kişiler tarafından ülkeye geçiş için kullanılmak üzere getiriliyor. Şu anda sınırlarımız her zamankinden daha iyi. Bizim göçmenleri koyduğumuz kafesler inşa ettiğimizi iddia ediyorlar. Bunlar 2014'te inşa edildi. Bunu inşa eden Obama-Biden yönetimiydi." dedi. Biden ise sınırda çocukların ailelerinden ayrılmasını "suç" olarak nitelendirdi ve Trump'ın "bu kafesleri kim inşa etti?" sorusuna yanıt vermedi. Biden, Barack Obama döneminde göçmenlerle ilgili verilen sözlerin tutulmamasına ilişkin olarak da "Bir hata yaptık ve bunu düzeltmek uzun zaman aldı. Ben artık başkan yardımcısı değil, başkan olacağım." diye konuştu. Trump, Biden'ın "yakala ve serbest bırak" yaklaşımını eleştirerek, "Böyle yaparak, katiller, tecavüzcüler bizim ülkemize girer. Onların adını alıp ülkenin içine salar sonra da 'geri gelin' dersek ancak en düşük IQ'ya sahipler geri döner." dedi. "Biden'ın iklim planı tam ekonomik bir felaket" İklim değişikliğine ilişkin tartışmada Biden, bu durumu kabul edip ona göre politikalar geliştirmenin ahlaki bir sorumluluk olduğunu ifade etti. Biden, iklim değişikliği planının milyonlarca kişi için istihdam imkanı sağlayacağını, enerji tasarrufu ile temiz çevrenin yanı sıra ekonomiye 1 trilyon dolar katkısı olacağını iddia etti. Trump ise Biden'ın iklimi değişikliği planının Amerikalı aileler için yıllık 6 bin dolardan fazla maliyete yol açacağını belirterek, "Biden'ın iklim planı tam ekonomik bir felaket." dedi. Biden'ın iklim değişikliği planındaki rüzgar enerjisi seçeneğinin kuşlara zarar verdiğini, pahalı olduğunu, güneş enerjisinin ise henüz sürdürülebilir olmadığını dile getiren Trump, "İlk kez benim dönemimde enerji bakımıdan bağımsızız. Artık enerji için savaşmak zorunda kaldığımız onca ülkeye ihtiyacımız yok. Enerji bağımsızıyız." ifadelerini kullandı. Trump, Biden'ın hidrolik kırma olarak bilinen kaya gazı veya ulaşılması güç enerji kaynaklarının basınçlı suyla çıkarılmasına karşı olduğunu, sonradan bundan vazgeçtiğini iddia ederken, Biden bunun gerçek olmadığını savundu ve federal arazilerde hidrolik kırma yöntemini yasaklayacağını söyledi. Biden, çevreyi kirleten endüstrilere sınırlama getireceğini ifade ederken, Trump'ın "Petrol endüstrisini kapatacak mısın?" sorusuna "Onları dönüştüreceğim." yanıtını verdi. Bunun üzerine Trump, enerji kaynağı zengini olan eyaletlere seslenerek, "Texas, Arizona, Pennsylvania bu açıklamayı iyi duyun." dedi. "Bu ülkede sistematik ırkçılık var" Irkçılık konusunda fikri sorulan Biden, "Bu ülkede sistematik bir ırkçılık var. ABD hiçbir zaman eşitlik ve özgürlük sözünde durmadı." dedi. Biden, kendisinin, çocuklarına polis tarafından durdurulduklarında ne yapmaları gerektiğini anlatmadığını ancak ülkedeki siyahi ailelerin çocuklarına bunları anlattıklarını söyledi. Trump ise yönetiminin siyahi Amerikalılara önemli destekler verdiğini belirterek, "Abraham Lincoln'den sonra benden daha fazla siyahi Amerikalılara yardım eden başka kimse yok." dedi. Donald Trump, 1994 yılında çıkarılan ve uyuşturucu madde bulunduran kişilerin 5 yıl hapsedilmesini öngören yasaya Biden'ın da destek verdiğini dile getirdi. Biden buna karşılık, "O bir hataydı. O şekilde yapılmamalıydı. Sadece uyuşturucu suçuna bulaşmış kişilerin yeri cezaevi değil rehabilitasyon merkezi olmalı." ifadesini kullandı. Biden, Trump'a yönelik "Her ırkçı ateşe benzin döken biridir o." dedi. "Sen yolsuz bir politikacısın Joe" Tartışma sırasında Trump sık sık Biden'a başkan yardımcılığı yaptığı yılları hatırlattı ve neden bugün vadettiklerini o zaman yapmadığını sordu. Biden'ın başarısız bir politikacı olduğunu savunan Trump, rakibine, "Ben senin yüzünden başkanlık yarışına girdim. Bu politikacılar sadece konuşur, faaliyet yok. Sen yolsuz bir politikacısın Joe, bana nasıl masum bir bebek olduğun masalını anlatma." dedi. Buna karşılık Biden, oğlu Hunter Biden'ın e-maillerinin sızdırıldığı dizüstü bilgisayarın kaynağını sordu ve 50 civarında istihbarat yetkilisinin bu bilgisayarın Rusya tarafından Trump'ın ekibine ulaştırıldığı iddiasında bulundu. Trump ise Biden'e "Laptop'un bir Rusya hilesi olduğunu mu söylüyorsun. Dizüstü bilgisayar Rusya'nın yani, şaka yapıyor olmalısın." ifadesiyle yanıt verdi. Etiketler: ABD Başkanlık Seçimleri Son Güncelleme: 23 Ekim 2020 Cuma 07:57
Fas'ta günlük vaka sayısı ilk kez 4 bini geçti. Fas'ta yeni tip koronavirüs (COVID-19) salgınında günlük vaka sayısı ilk kez 4 bini aştı.. Fas Sağlık Bakanlığından yapılan yazılı açıklamada, son 24 saatte COVID-19 nedeniyle 53 kişinin daha yaşamını yitirdiği ve 4 bin 151 yeni vaka tespit edildiği belirtildi. Böylece virüs kaynaklı toplam can kaybının 3 bin 132'ye, vaka sayısının da 186 bin 731'e yükseldiği ülkede, iyileşen hasta sayısı ise 2 bin 847 artarak 154 bin 481'e ulaştı. Fas'ta COVID-19'un ilk görüldüğü mart ayından bu yana en yüksek günlük vaka sayısı kaydedilmiş oldu. Etiketler: Koronavirüs Son Güncelleme: 23 Ekim 2020 Cuma 00:15
İslam İşbirliği Teşkilatı: İsrail hapishanelerindeki Filistinli tutukluların koşullarından endişe duyuyoruz. İslam İşbirliği Teşkilatı (İİT), İsrail hapishanelerindeki Filistinli tutukluların kötüleşen koşullarından endişe ettiklerini belirterek, serbest bırakılmaları çağrısında bulundu.. İslam İşbirliği Teşkilatından (İİT) yapılan açıklamada, "İsrail hapishanelerinde tutuklu bulunan Filistinlilerin kötüleşen sağlık koşulları ve maruz kaldıkları kötü muamele konusunda ciddi endişe duyuyoruz" ifadelerine yer verildi. İsrail hapishanesinde 88 gündür açlık grevini sürdüren Filistinli tutuklu Mahir el-Ahres'in sağlık durumu hakkında ayrıca endişe duyulduğu belirtilen açıklamada, tutukluların serbest bırakılmaları için uluslararası topluma müdahale çağrısı yapıldı. İsrail hapishanelerinin gerekli sağlık koşullarından yoksun olduğuna ve bu durumun en az 31 Filistinli tutuklunun yeni tip koronavirüse (COVID-19) yakalanmasına yol açtığına işaret edilen açıklamada, tutuklulara uygun sağlık ve tedavi hizmetlerinin sağlanmasının yanı sıra insan haklarının korunması için uluslararası toplumdan İsrail'e baskı uygulaması istendi. İsrail askerlerince Batı Şeria'nın Cenin kentindeki evinden 27 Temmuz'da gözaltına alınan Filistinli Mahir el-Ahres, Tel Aviv yönetiminin "idari tutukluluk" ve keyfi uygulamalarını protesto etmek için açlık grevine başlamıştı. İsrail'in "idari tutukluluk" uygulaması İsrail, "idari tutukluluk" adını verdiği uygulamayla Filistinlileri istihbarata dayalı 1 ila 6 ay alıkoyabiliyor. Tutuklunun, "İsrail'in güvenliği için tehlike teşkil ettiğine" karar verilmesi halinde askeri hakim, suç isnadında bile bulunmadan tutukluluk süresini 5 yıla kadar uzatabiliyor. Filistin resmi kaynaklarına göre, İsrail hapishanelerinde hala 365'i idari tutuklu, 4 bin 700 Filistinli bulunuyor. Etiketler: Filistin Devleti Son Güncelleme: 22 Ekim 2020 Perşembe 23:46
Katar: Atılan bazı askeri ve siyasi adımlar sayesinde ablukayı aştık. Katar Dışişleri Bakanlığı Sözcüsü Lulva el-Hatır, atılan bazı siyasi ve askeri adımlar sayesinde Katar'a uygulanan ablukanın aşıldığını söyledi.. Katar Dışişleri Bakanlığı Sözcüsü Lulva el-Hatır, Singapur Ulusal Üniversitesi Orta Doğu Enstitüsü tarafından düzenlenen sempozyumda konuşma yaptı. Bazı Arap ülkelerinin ülkesine uyguladığı ablukayı değerlendiren Hatır, "atılan bazı askeri, siyasi ve alternatif tedarik zincirlerine doğru atılan hızlı hamleler ile" ablukayı aştıklarını belirtti. Hatır, söz konusu adımlar sayesinde Suudi Arabistan, Birleşik Arap Emirlikleri (BAE), Bahreyn ve Mısır'ın 2017'de uyguladığı ablukaya Katar'ın boyun eğmediğini vurguladı. Katar'ın haklarını elde etmek ve konumunun adil olduğunu kanıtlamak için uluslararası hukuka da başvurduğunu ifade eden Hatır, ülkesinin abluka ile başa çıkmasındaki başarısının, "kendine itimat etmesi, zorlukların üstesinden gelmesi ve Katar'ı hedef alan tüm planları bozmasıyla" ilgili olduğunu söyledi. Hatır, ablukaya rağmen Katar'da gayri safi yurt içi hasılanın (GSYH) ablukanın başladığı 2017'den bu yana sürekli arttığını vurguladı. Katar, tıbbi ve insani yardımları sağlayan en önemli ülkelerden biri Ülkesinin uluslararası alanda yaptığı insani yardımlara da değinen Hatır, Katar'ın yeni tip koronavirüs (COVID-19) dahil olmak üzere birçok krizde özellikle, "kardeş ve dost ülkelere tıbbi ve insani yardımları sağlamada" hayati rol oynadığını ifade ederek, Katar'ın uluslararası alanda takdir gören bu tür yardımları sağlayan en önemli ülkelerden biri olduğunu dile getirdi. Suudi Arabistan, BAE, Bahreyn ve Mısır'ın 5 Haziran 2017'de "terör gruplarını desteklediği" suçlamasıyla Katar ile tüm diplomatik ilişkilerini kesmeleri ve bu ülkeye ekonomik abluka uygulamaları, Körfez bölgesinde krize yol açmıştı. Katar, söz konusu ülkelerin suçlamalarını reddederek uluslararası hukuka aykırı hiçbir talebin kabul edilmeyeceğini bildirmişti. Kuveyt, Körfez krizinin tarafları arasında ara buluculuk için çaba sarf etse de henüz ilişkilerde normalleşme konusunda bir sonuç elde edilemedi. Etiketler: Koronavirüs Son Güncelleme: 23 Ekim 2020 Cuma 00:17
Fransa'da iki Türk genç kıza polis şiddeti. Son zamanlarda Müslümanların hedef gösterildiği Fransa'da, iki Türk genç kızın polis şiddetine ve ayrımcılığına maruz kaldığı ifade edildi.. Fransa Cumhurbaşkanı Emmanuel Macron öncülüğünde, Müslüman Fransızların hedefe konulduğu ülkede, polisin camilere ve Müslümanlara ait derneklere yaptığı baskınlarla, yabancı kökenli vatandaşlara yönelik ayrımcı ve şiddet içeren tutumunda da artış görülüyor. Fransa'nın Grand-Est bölgesine bağlı Charleville Meziers semtinde yaşayan iki Türk genç kız, polis şiddetine maruz kalan yabancı kökenli vatandaşlardan sadece birkaçı. Genç kızlardan Hatice Bayezit, 17 Ekim Pazar günü akşama doğru kuzeni Sevim Kocatürk ile yemeğe çıktıkları sırada polisin kendilerini trafik kontrolü için durdurduğunu ifade etti. Polisin kimlik kartlarını istediğini ancak kimlikleri üzerlerinde olmadığı için aradıkları Sevim Kocatürk'ün annesinin kimlikler ve aracın evraklarını getirdiğini aktaran Bayezit, polisin kendi kimlik kartının fotoğrafını çektiğini, kuzeninin kimliğini görünce ise "Ben bu aileyi tanıyorum" diyerek Sevim'in erkek kardeşinden bahsetmeye başladığını söyledi. Bayezit, kuzeni Sevim'in, polisin erkek kardeşinden ulu orta bahsetmesinden rahatsız olduğunu, polise sinirlenerek, "Arabayı kardeşim değil ben kullanıyorum, evrakları burada, kimliğim de burada. Özel ve geçmiş bir konu, niye bundan bahsediyorsunuz?" dediğini dile getirdi. Polisin, aracın teknik kontrolü yapılmadığı için hurdaya çekileceğini söylemesi üzerine tepki gösterdiklerini anlatan Bayezit, polisin kuzenine ve kendisine "Çeneni kapat" diye bağırdığını aktardı. Bayezit, olay yerine halasıyla gelen ve Fransızcası çok iyi olmayan eniştesinin, aracın sadece teknik kontrol vakti geçtiği için neden hurdaya çıkacağını sorduğunda, polisin Fransa'nın kurallarından bahsettiğini, eniştesinin de "Madem ki kurallardan bahsediyorsunuz, neden hiçbirinizde maske yok?" dediğini belirtti. Polisten, sosyal mesafeyi korumak için kendisini durduran genç kıza şiddet O sırada polislerden birinin üzerine yürümeye başladığını aktaran Bayezit, "Ellerimi uzattım ve durdurdum, daha fazla yaklaşmaması için. Polise, 'Maskeniz yok, aramızda 1,5 metre mesafe olmalı.' dedim. Bunu dediğim an kolumu tuttu ve sert şekilde iteledi. Elimdeki cüzdan yere düştü, almak için eğilince bana bağıran diğer polis geldi, montumdan tutarak beni yukarı kaldırdı ve bağırarak yere fırlattı" diye konuştu. Bayezit, dövülmekten korkarak kalkmaya çalıştığını ancak polisin kendisini kaldırmaya gelen Sevim'e göz yaşartıcı gaz sıktığını, gazın kendi gözüne de geldiğini kaydetti. "Ağlamaya başladım, montum çok kötü yırtılmıştı, polise bağırdım, 'Siz adam mısınız, kadına böyle davranılmaz, vurulmaz, mutlu musunuz yaptığınızdan' dedim, 'Evet' dedi gülerek" şeklinde konuşan Bayezit, polisin olanları videoya almak isteyen halasının telefonunu elinden alarak yere fırlattığını, halasının kafasına vurduğunu ve kolunu arkasından tutarak arabaya çarptığını aktardı. "Burası senin ülken değil, kuralları bilemezsin" Bayezit, Daha önce bölgelerinde böyle olayların yaşanmadığını belirterek, "Bir ara kurallardan bahsederken, polislerden biri Sevim'e 'Burası senin ülken değil, kuralları bilemezsin' dedi" ifadesini kullandı. O sırada olay yerine gelen abisinin "Kardeşimi ağlattınız, yaptığınızdan memnun musunuz?" dediğini polislerinse "Evet, bu bizim işimiz" şeklinde cevap verdiğini aktaran Bayezit, araçlarına tekrar binmeden önce yanlarına yabancı kökenli Fransız vatandaşı olduğunu tahmin ettikleri bir adam gelerek, tüm olaya şahit olduğunu ve olanları videoya çektiğini söylediğini anlattı. Bayezit, çenesinde kanama, dirsek ile diz kapağında yara ve ağrı olduğunu, aradıkları avukatın yönlendirmesiyle hastaneden darp raporu alıp şikayette bulunduklarını ifade etti. Emniyete gittiklerinde sıra olmamasına rağmen yaklaşık 2 saat bekletildiklerini dile getiren Bayezit, "Polisler, önce benim ittiğimi iddia ediyor. Ben polisi itmedim, sosyal mesafeyi korumak için kolumu uzatarak durdurdum. Şikayetten vazgeçirmek için aracımın arkasında yeni ehliyet alanların aracın arkasında bulundurduğu yazının olmadığı gibi başka meseleleri öne sürüyorlar. Bizi durdurduklarında kemerimiz bile takılı değildi, ama onun için ceza bile kesmediler ki biz suçumuzu kabul ediyoruz" ifadesini kullandı. "Türk toplumundan destek bekliyoruz" Bayezit, işletme okuduğunu ve 3 yıl önce bitirme tezinin parçası olarak hastanelerdeki çocuklara ve bakım evindeki yaşlılara yardım eden "Kararlı Kalpler" (Coeurs Determines) adında bir dernek kurduğunu aktardı. Çocuklara tekerlekli sandalyeler ulaştırdığını, Noel zamanında hediyeler aldığını, onlarla vakit geçirdiğini, yaşlılara hediyeler götürdüğünü anlatan Bayezit, Fransa’da her zaman toplum yararı için çalıştığını dile getirdi. Genç kız, "Bu olayda haklı olduğumuz halde sonuç bulamıyoruz. Türk toplumundan, kardeşlerimizden bize destek olmalarını istiyoruz. Sayın Cumhurbaşkanımız (Recep Tayyip Erdoğan) ve Büyükelçimiz birçok kez bizim gibi gurbetçilerin sesini duydu, bizim de sesimizi duymalarını istiyoruz" diye konuştu. Uber şoförü olayı kaydetti Gazetecilerin ulaştığı polis merkezinden yetkililer, olayın soruşturulduğunu ve konuyla ilgili hiçbir açıklamada bulunamayacaklarını belirtti. Yaşananların bir kısmını cep telefonuyla kaydeden ve güvenlik gerekçesiyle soyadının paylaşılmasını istemeyen Uber sürücüsü Zohir de, müşterisini beklerken polislerin genç kızlara bağırmasına şahit olduğunu söyledi. Olayın şiddetleneceğini düşünemediğinden önce video kaydı almadığını ifade eden Zohir, "Polisin itelediği anne yere düştü. Kızlar da polise 'Buna hakkınız yok, niye itiyorsunuz' dedi. Bir polis, annesini kaldırmaya çalışan kızı montundan tutarak kaldırdı, elbisesini yırttı. Annesini de arabanın arkasına sürükledi" dedi. Zohir, olay yerine gelen babanın kendilerini maske konusunda uyardığı polisin, adamı "Sen bu ülkenin vatandaşı değilsin, buranın kurallarını bilemezsin. Fransızca konuşmayı bilmiyorsun." şeklinde azarladığını aktardı. Olayın alevlenmesiyle cep telefonuyla kayıt almaya başladığını dile getiren Zohir, polisin orantısız güç kullandığının altını çizdi. Etiketler: Fransa Son Güncelleme: 22 Ekim 2020 Perşembe 23:09
İspanya'da COVID-19 vakalarında rekor artış. İspanya'da yeni tip koronavirüs (COVID-19) salgınında günlük vaka sayısı 20 bin 986 ile en yüksek düzeye ulaştı.. Sağlık Bakanlığı, dün 1 milyon 5 bin 295 olarak açıkladığı toplam vaka sayısını bugün 20 bin 986 artışla 1 milyon 26 bin 281 olarak güncelledi. Avrupa Birliği içinde İspanya, COVID-19'da vaka sayısının 1 milyonu geçtiği ilk ülke konumunda bulunuyor. İspanya'da ayrıca COVID-19 kaynaklı ölümlerde sayının son 24 saatte 155 arttığı görüldü. Bakanlık, son 7 günde 570 kişinin salgından hayatını kaybettiğini ve toplam sayının 34 bin 521'e çıktığını duyurdu. COVID-19 kaynaklı ölümlerin 21 binden fazlası yaşlı bakımevlerinde kaydedildi. Bu arada yerel yönetimlerle koordinasyonlu hareket etmeye özen gösteren sol koalisyon hükümeti, COVID-19'daki vaka artış hızını durdurmak için salgının en fazla görüldüğü yerlerde gece sokağa çıkma yasağı getirilmesi, bar, restoran ve mağazaların en geç saat 22.00'da kapatılmasını öneriyor. Diğer yandan hükümet, halka da "zaruret gerektiren durumlar olmadıkça evden dışarı çıkılmaması" tavsiyesinde bulunuyor. Portekiz'de durum Portekiz Sağlık Bakanlığı COVID-19'dan son 24 saatte 16 kişinin hayatını kaybettiğini ve 3 bin 270 yeni vaka tespit edildiğini duyurdu. Portekiz'de son dönemde sürekli artış gösteren günlük vaka sayılarının ilk defa 3 binin üzerine çıkması dikkati çekti. Vaka artışlarına karşı ek önlemler alan sol hükümet, salgının yoğun görüldüğü kuzeydeki Felguerias, Lousada ve Paços de Ferreira kentlerinde serbest dolaşıma kısıtlama getirerek dini tatilin olduğu 30 Ekim-3 Kasım arasında birçok yerde kentler arası ulaşımı yasakladı. Ülkede bu zamana kadar COVID-19'dan hayatını kaybedenlerin sayısı 2 bin 245 olurken, vaka sayısı da 109 bin 541'e ulaştı. Etiketler: Koronavirüs Son Güncelleme: 22 Ekim 2020 Perşembe 21:47
Fransa'da günlük vaka sayısında rekor kırıldı. Fransa'da son 24 saatte 41 bin 622 kişide daha yeni tip koronavirüs (Kovid-19) tespit edilmesiyle salgının başından bu yana görülen günlük en yüksek vaka sayısına ulaşıldı.. Halk Sağlığı Kurumundan yapılan açıklamaya göre, ülkede günlük COVID-19 vakaları hızla artmaya devam ediyor. Ülkede virüs bulaşan kişilerin sayısı son 24 saatte 41 bin 622 artışla 999 bin 43'e yükseldi. Bu rakam, salgının başından bu yana ülkede ve Avrupa'da kaydedilen en yüksek günlük vaka sayısı oldu. Fransa'da sokağa çıkma yasağı genişletildi 165 kişinin daha yaşamını yitirmesiyle can kaybının 34 bin 210'a ulaştığı ülkede, son 7 günde hastanelerde tedavi altına alınan 10 bin 166 kişiden 1627'sinin yoğun bakımda tedavisi sürüyor. COVID-19 testlerinin pozitif çıkma oranı ise yüzde 14,3'e ulaştı. Etiketler: Koronavirüs Son Güncelleme: 22 Ekim 2020 Perşembe 21:04
İtalya'da günlük vaka sayısında yeni rekor. İtalya'da yeni tip koronavirüs (COVID-19) salgınında, son 24 saatte 16 bin 79 yeni vaka kaydedildi.. Sağlık Bakanlığı'nın günlük açıkladığı verilere göre, son 24 saatte 16 bin 79 kişiye COVID-19 tanısı konuldu. Böylece salgın başından bu yana en yüksek günlük vaka artışı görüldü. Salgının başladığı şubattan beri virüs kapan kişi sayısı toplam 465 bin 726 oldu. Aktif COVID-19 hasta sayısı da 169 bin 302'ye, yoğun bakımda tedavi görenlerin sayısı da 992'ye yükseldi. Hayatını kaybedenlerin sayısı da son 24 saatte 136 artarak, 36 bin 968'e çıktı. İyileşenlerin sayısı ise 2 bin 82 artarak, 259 bin 456 oldu. Üç bölgede sokağa çıkma yasağı başlıyor Ülkede son bir haftada vakaların hızla artması neticesinde, merkezi hükümetin de yetkilendirmesiyle bölge yönetimleri yayılımın önüne geçmek için, teker teker akşam saatlerini kapsayan sokağa çıkma yasağı ilan etmeye başladı. Büyük şehirlerden Milano'nun bulunduğu Lombardiya bölgesinde, bu geceden itibaren, Campania bölgesinde ise yarından itibaren gece 23.00'ten itibaren 05.00'e kadar sokağa çıkma yasağı uygulanacak. Başkent Roma'nın içinde bulunduğu Lazio bölgesi de yarın geceden itibaren 00.00 ile 05.00 saatleri arasında sokağa çıkma yasağı uygulanacak. Lombardiya, Campania ve Lazio'nun ardından Sardinya Adası'nın da iki haftalık tüm giriş ve çıkışların durdurulduğu karantinaya gidilmesinin değerlendirdiği belirtildi. Bu arada, Başbakan Giuseppe Conte de parlamentoda yaptığı konuşmada, durumun ciddi olduğunu belirterek, "Hükümet gerekli görürse duruma müdahale edebilir" dedi. Etiketler: İtalya Koronavirüs Son Güncelleme: 22 Ekim 2020 Perşembe 18:57
Fransa'da sokağa çıkma yasağı genişletildi. Yeni tip koronavirüs (COVID-19) vakalarının hızla arttığı Fransa'da, 24 Ekim itibarıyla gece sokağa çıkma yasağı uygulanacak bölge sayısı 54'e çıkarıldı.. Fransa Başbakanı Jean Castex, düzenlendiği basın toplantısında, ülkede salgının mevcut durumunun ciddi olduğunu belirtti. Ülkede geçen hafta sağlık alanında olağanüstü hal (OHAL) ilan edildiğini anımsatan Castex, ülkede 24 Ekim Cumartesi günü itibarıyla 38 yeni bölgede 6 hafta süreliğine 21.00-06.00 saatlerinde sokağa çıkma yasağı uygulanacağını, böylece söz konusu yasağın uygulanacağı bölge sayısının 54'e yükseldiğini bildirdi. Başbakan Castex, 66 milyon nüfuslu ülkede bu uygulamanın 46 milyon kişiyi kapsadığı bilgisini de paylaştı. Fransız Polinezyası'nda da aynı saatlerde sokağa çıkma yasağı getirildiğini ifade eden Castex, COVID-19 tedbirlerinin gelecek hafta tekrar değerlendirileceğini, gerek görülmesi halinde önlemlerin sıkılaştırılacağını belirtti. Etiketler: Koronavirüs Fransa Son Güncelleme: 22 Ekim 2020 Perşembe 19:17
Çekya'da günlük vaka sayısı 15 bine yaklaştı. Çekya’da son dönemde hızla artan yeni tip koronavirüs (COVID-19) vakaları nedeniyle ülke genelinde dışarı çıkma ve sosyal teması sınırlayıcı sert önlemler hayata geçirildi.. Son 24 saatte yaklaşık 15 bin vakanın görüldüğü Çekya'da yürürlüğe giren önlemler kapsamında market, eczane ve temizlik malzemesi satan iş yerlerinin haricinde bütün işletmeler kapatıldı. İnsanlar sadece iş yerine, sağlık merkezine veya aile ziyaretine gitmek için dışarıya çıkabilecek. Çekya Başbakanı Andrej Babis yaptığı açıklamada, bugüne kadar alınan önlemlerin beklenen sonucu vermediğini bu yüzden radikal önlemlerin yürürlüğe girdiğini kaydetti. Yaklaşık 10 milyonluk nüfusu olan Çekya’da son 24 saatte 14 bin 969 ile salgın sürecinde en yüksek günlük vaka sayısı görüldü. Ülkede toplamda 208 bin 915 vaka tespit edildi, salgın nedeniyle hayatını kaybedenlerin sayısı 120 ilaveyle 1739’a ulaştı. Macaristan, Polonya ve Avusturya'da günlük en yüksek vaka sayısı görüldü Macaristan'da son 24 saatte bugüne kadarki en yüksek vaka sayısı görüldü. Ülkede son 24 saatte 2 bin 32 yeni vaka tespit edilirken toplam vaka sayısı 52 bin 212'ye, hayatını kaybedenlerin sayısı ise 46 artarak 1305'e yükseldi. Avusturya Avusturya'da son 24 saatte 2 bin 435 ile en yüksek günlük vaka sayısına ulaşıldı. Ülkede, toplam vaka sayısı 71 bin 844’e, ölü sayısı ise 18 artarak 941’e yükseldi. Polonya Polonya Sağlık Bakanlığının verilerine göre, ülkede son 24 saatte 12 bin 107 ile bugüne kadarki en yüksek günlük yeni vaka sayısı görüldü. Bugüne kadar 214 bin 687 vakanın tespit edildiği Polonya’da virüs nedeniyle hayatını kaybedenlerin sayısı 168 artarak 4 bin 19’a çıktı. Slovakya Slovakya'da ise son 24 saatte 1728 vaka görülürken, toplam vaka sayısı 35 bin 330’a, hayatını kaybedenlerin sayısı ise 17 artarak 115'e yükseldi. Etiketler: Koronavirüs Son Güncelleme: 22 Ekim 2020 Perşembe 17:57
ABD'de COVID-19'dan ölenlerin sayısı 227 bini geçti. ABD'de yeni tip koronavirüs (COVID-19) salgınında hayatını kaybedenlerin sayısı 227 bin 419'a çıktı.. COVID-19 verilerinin derlendiği "Worldometer" internet sitesine göre, ABD'de Kovid-19 bulaşan kişi sayısı son 24 saatte 63 bin 871 artışla 8 milyon 585 bin 748'e yükseldi. Yaşamını yitirenlerin sayısı 1199 artarak 227 bin 419'a ulaştı. Ülkede iyileşenlerin sayısı 5 milyon 603 bini, yapılan test sayısı 128 milyon 665 bini geçti. Eyaletlere göre, 869 bin 513 vakayla California listenin başında bulunuyor. Bunu 888 bin 305 vakayla Teksas ve 762 bin 534 vakayla Florida takip ediyor. Ölü sayısında ise New York eyaleti, 33 bin 523 can kaybıyla ilk sıradaki yerini koruyor. COVID-19 salgınında vaka ve ölü sayısında dünyada ilk sırada bulunan ABD'yi, 7 milyon 708 binden fazla vakayla Hindistan ve 5 milyon 300 bini aşkın vakayla Brezilya izliyor. Etiketler: ABD Koronavirüs Son Güncelleme: 22 Ekim 2020 Perşembe 17:07
Ruhani'den 43 şehre kısıtlama talimatı. İran Cumhurbaşkanı Hasan Ruhani, yeni tip koronavirüs (COVID-19) salgınının kriz seviyesine çıktığı 43 şehirde sıkı kısıtlamalara gidilmesi ve ülke genelinde yaygın testler yapılması talimatını verdi.. İran Cumhurbaşkanı Hasan Ruhani, başkent Tahran'da Koronayla Ulusal Mücadele Kurulunun komite başkanlarıyla bir araya geldi. Toplantıda konuşan Ruhani, Tedavi Komitesi'ne 8 aylık salgınla mücadele sürecinde elde edilen bulgulardan faydalanarak, vaka sayıları ve ölüm oranlarını azaltmak için özel önlemler geliştirme talimatı verdi. Virüsün yayılma zincirinin kırılmasına öncelik verilmesi gerektiğini vurgulayan Ruhani, "Bu nedenle, özellikle risk altındaki gruplar için ülke genelinde kapsamlı, hedefli ve akıllı testlere öncelik verilmelidir" dedi. Koronavirüs teşhisi konulduktan sonra kendilerini izole etmesi gereken hastaların da takibinin sıkı şekilde yapılması gerektiğini vurgulayan Ruhani, ayakta tedavi sürecinin güçlendirilmesi, hastaların takip edilmesi ve tespit edilmesiyle hastanelerde yatarak tedavi oranlarının en aza indirilmesini istedi. İlk etapta 1 haftalık kısıtlama Ruhani'nin komite başkanlarına salgının kriz seviyesine çıktığı 43 şehirde 26 Ekim Pazartesi gününden itibaren bir hafta süreyle sıkı kısıtlamalara gidilmesi talimatı verdiği belirtildi. Kısıtlamaların gerekli görülmesi halinde uzatılacağı kaydedildi. İran'da son 24 saatte 304 kişi COVID-19'dan hayatını kaybetti İran'da COVID-19'dan hayatını kaybedenlerin sayısı son 24 saatte 304 artarak 31 bin 650 oldu. 5 bin 471 yeni vaka tespit edildi. Etiketler: Koronavirüs İran Son Güncelleme: 22 Ekim 2020 Perşembe 16:56
Güney Kore'de, şüpheli ölümlere rağmen grip aşısı programı sürecek. Güney Kore sağlık yetkilisi, şüpheli ölümlere rağmen mevsimsel grip aşısı programının devam edeceğini duyurdu.. Yonhap'taki habere göre, Güney Kore Hastalık Kontrol ve Önleme Merkezi Direktörü Jeong Eun-kyeong, parlamentoda yaptığı konuşmada, ülkede grip aşısı olan en az 22 kişinin yaşamını yitirmesiyle ilgili bazı iddialar olduğunu belirterek, bu ölümlerle aşı arasında direkt bir bağlantı bulunmadığını ifade etti. Hayatını kaybedenlere vurulan aşıların 5 şirket tarafından üretildiğini ve hepsinin farklı seri numaraları bulunduğunu söyleyen Jeong, ölümlerin aşının yan etkisi yüzünden gerçekleştiği iddialarının doğru olmadığını vurguladı. Ölümlerin asıl nedeniyle ilgili incelemenin devam ettiğini kaydeden Jeong, mevsimsel grip aşısı programının devam edeceği bilgisini paylaştı. Güney Kore Tabipleri Birliğinden yapılan açıklamada ise son dönemdeki ölüm vakalarıyla aşı arasındaki bağlantının tam olarak açıklığa kavuşmadığı kaydedilerek, ülkedeki aşı programına en az bir hafta ara verilmesi gerektiği bildirildi. Aralarında 17 yaşındaki bir gencin de bulunduğu en az 22 kişi aşı olduktan bir süre sonra hayatını kaybetmiş, bu ölümler ülkede tartışmalara neden olmuştu. Ülkede yürütülen aşı kampanyasına göre, yaklaşık 19 milyon kişinin ücretsiz olarak grip aşısı olması hedefleniyor. Etiketler: Grip Salgını Son Güncelleme: 22 Ekim 2020 Perşembe 16:38
Avrupa ülkelerinde COVID-19 tedbirleri geri geliyor. COVID-19 vakalarında son haftalarda kaydedilen hızlı artış nedeniyle birçok Avrupa ülkesi salgın tedbirlerini yeniden uygulamaya başladı.. Yeni tip koronavirüs (COVID-19) vakalarının son haftalarda hızla arttığı Avrupa'da, yaz aylarında kaldırılan birçok salgın tedbiri yeniden uygulanmaya başladı. Günlük vaka sayıları dikkate alındığında salgının ikinci dalgası ilkbahar aylarındaki ilk dalgadan daha sert geçerken, birçok ülkede salgının başından bu yana en yüksek günlük vaka sayıları kaydedildi. Fransa'da 17 Ekim'de Avrupa'daki en yüksek günlük vaka kaydedilirken "maksimum alarm" seviyesine geçilen Paris ve çevresinde, Grenoble, Lille, Lyon, Aix-en-Provence, Marsilya, Rouen, Toulouse ve Montpellier kentlerinde 21.00-06.00 saatlerinde sokağa çıkma yasağı uygulaması başlatıldı. Dört hafta sürecek uygulama kapsamında, sokağa çıkma yasağının olduğu saatlerde istisnalar hariç restoran ve iş yerlerinin kapatılması, 6'dan fazla kişinin bir araya gelmesinin yasaklanması kararlaştırıldı. İspanya da gece sokağa çıkma yasağı planlıyor Salgının başından bu yana en yüksek günlük artışın kaydedildiği İspanya'da da hükümet COVID-19'daki vaka artış hızını durdurmak için Fransa'dakine benzer şekilde ülke genelinde gece sokağı çıkma yasağı getirerek önlemleri artırmayı planlıyor. Başkent Madrid başta olmak üzere Navarra, Rioja, Aragon, Bask, Castilla y Leon, Katalonya ve Endülüs bölgelerinde birbirlerine benzer ek önlemler uygulanırken İspanya'daki 1700'den fazla belediyede serbest dolaşıma kısıtlama getirildi. Doluluk oranları yarıya indirilen bar ve restoranların en geç saat 23.00'te, alışveriş merkezleri ve dükkanların ise saat 22.00'de kapatılması kararlaştırıldı. İtalya'da ikinci dalgaya ilişkin endişe artıyor Dün salgının başından beri en yüksek günlük vaka artışı görülen İtalya'da da ikinci dalgaya ilişkin endişeler artıyor. Başbakan Giuseppe Conte'nin hafta sonu açıkladığı yeni tedbirler uyarınca restoran, bar ve kafelere yönelik saat sınırlamaları getirilirken, topyekun bir tecrit uygulamasından ziyade bölgesel kapanmalar yerel yönetimlere bırakıldı. Lombardiya Bölgesi'nde bugünden, Campania Bölgesi'nde ise yarından itibaren 23.00-05.00 saatlerinde sokağa çıkma yasağı uygulanması kararı alındı, başkent Roma'nın da içinde bulunduğu Lazio Bölgesi'nde ise yarından itibaren 00.00-05.00 saatlerinde sokağa çıkmak yasaklandı. Sokağa çıkanların, kendi doldurdukları ve çıkma gerekçelerini belirten izin belgelerini taşıması gerekecek. Sağlık, aile durumu, acil nedenlerle sokağa çıkışlar bu belgeyle mümkün olacak ve bu durum dışındakilere 3 bin avroya kadar para cezası kesilebilecek. İsviçre'de "yoğun bakımlarda yer kalmayacak" uyarısı İsviçre'de federal hükümetin aldığı tüm önlemler salgınının hızını durdurmakta yetersiz kalırken son bir aydır hızla artan vaka sayısında salgının başından bu yana en yüksek seviyeye ulaşıldı. Almanya, riskli ülke veya bölgeler listesini güncelleyerek İsviçre'nin tamamını bu listeye dahil ettiğini açıkladı. İsviçre'deki COVID-19 Bilim Kurulu, 4 hafta içinde yoğun bakım ünitelerinde yer kalmayacağı uyarısında bulunurken ülkedeki 1600 yoğun bakım odasından yarısının dolu olduğu ifade ediliyor. Federal hükümet, OHAL ile 2-3 hafta boyunca sokağa çıkma yasağı getirilmesini değerlendiriyor. Hollanda'da "kısmi karantina", Slovenya'da "salgın durumu" Hollanda'da 14 Ekim'de 4 haftalık "kısmi karantina" uygulamasına geçildi, restoran ve barlar yeniden kapatıldı, toplu taşıma seferleri azaltıldı. Alkollü içecek satışı 20.00'den sonra yasaklandı, amatör spor etkinlikleri ve diğer etkinliklerin de 1 ay boyunca yapılmayacağı ifade edildi. Slovenya'da ise hükümet 1 ay sürecek "salgın durumu" ilan etti. Salgın durumu kapsamında ülkede 21.00-06.00 saatlerinde sokağa çıkmak yasaklandı. Slovenya'daki 12 bölge arasında geçişlere de izin verilmiyor, açık alanlardaki toplanmalar 6 kişi ile sınırlandırıldı, dini etkinlikler ve nikah gibi toplu organizasyonlar da yasaklandı. Almanya'da ilk kez bir kabine üyesinde COVID-19 tespit edildi Almanya'da dün Sağlık Bakanı Jens Spahn'ın COVID-19 testi pozitif çıktı. Ülkede ilk kez bir kabine üyesinde virüs tespit edildi. Geçen hafta Başbakan Angela Merkel'in eyalet başbakanlarıyla düzenlediği toplantıda, son 7 günde 100 bin kişide 50'den fazla yeni vaka görülen bölgelerde COVID-19 tedbirlerini sıkılaştırma kararı alındı. Buna göre dükkan, lokanta, restoran ve bar gibi işletmelerin 23.00-06.00 saatleri arasında kapalı tutulması, bu saatler arasında açık olan benzin istasyonu gibi işletmelerin alkol satışı yapmaması kararlaştırıldı. Açık alanlarda mesafe kuralının uygulanamayacağı yerlerde, maske takma zorunluluğu ve temas kısıtlanması getirilebilecek, ayrıca kapalı alanlardaki kutlama ve toplantılara en fazla 10 kişi katılabilecek. Yunanistan'ın bazı kentlerinde sokağa çıkma kısıtlaması Yunanistan'ın kuzeyindeki Kozani ve Kastoria kentlerinde de sokağa çıkma kısıtlaması ilan edildi. "Kritik" olarak nitelendirilen Selanik, Viotia, Larisa ve Serres gibi kentlerde ise bölgesel kısıtlamaların gündemde olduğu belirtiliyor. Salgınla mücadele kapsamında 3 Kasım'a kadar karantina uygulanacak Çekya'da ise eczane, market ve temizlik malzemesi satan iş yerlerinin dışındaki perakende satış noktaları ve alışveriş merkezleri kapatıldı, açık alanda en fazla 2 kişinin birlikte hareket etmesine izin verildi. Okulların yanı sıra restoran ve kafeteryaların kapatıldığı ülkede, kamuya açık yerlerde alkol tüketimi de yasaklandı. Salgın nedeniyle "acil durum" ilan edilen Slovakya'da, kapalı alanların yanı sıra açık alanlarda da maske kullanımı zorunlu hale getirildi. Avusturya'da toplanmalara kişi sınırlandırması Komşularına kıyasla günlük vaka sayılarının daha düşük olduğu Avusturya'da ise hükümet, özel toplantıları açık alanlarda 12, kapalı alanlarda ise 6 kişiyle sınırlandırdı. Kapalı alanlarda maske kullanımının zorunlu kılındığı ülkede, pazar ve fuar alanlarında da maske takmak zorunlu oldu. Belçika'da federal hükümetin aldığı tedbirler kapsamında ülke genelindeki restoran, kafe ve barlar 1 ay kapatıldı, 00.00-05.00 saatlerinde de sokağa çıkma kısıtlaması uygulanması ve 20.00'dan sonra alkollü içecek satışı yapılmaması kararlaştırıldı. İngiltere'de "ulusal karantina" kararı almaktan kaçınan hükümet, virüsün artış hızına bağlı olarak devreye girecek "orta", "yüksek" ve "çok yüksek" olmak üzere 3 aşamalı kısıtlamalar açıkladı. İlk aşama, kapalı veya açık alanlarda buluşmaların 6 kişiyle sınırlandırılmasını, barlar ve restoranların 22.00'de kapanmasını içerirken, ikinci aşamada da farklı hane üyelerinin kapalı mekanlarda görüşmeleri yasaklanıyor. Son aşamada ise bu önlemlerin yanı sıra bar ve restoranların kapatılması öngörülüyor. Güney Yorkshire bölgesi de Merseyside, Lancashire ve Manchester'dan sonra son aşamaya dahil edildi. Bulgaristan'da maske zorunluluğu Bulgaristan'da bugünden itibaren açık ve kapalı alanlarda maske zorunluluğu getirildi. Başbakan Boyko Borisov'un talimatı üzerine karantina süresi 14 günden 10 güne indirilirken, karantina sonunda PCR test yaptırma zorunluluğu da kaldırıldı. Ülkede tiyatrolar yeni sezon galalarını erteledi, bazı okul ve üniversiteler uzaktan eğitimine geçti. Polonya'da hükümet yeni sahra hastanelerinin inşa edilmesi kararı aldı, bu kapsamda Varşova Ulusal Stadyumu da sahra hastanesine dönüştürüldü. Ülkedeki restoranlar 06.00-21.00 saatlerinde hizmet verebiliyor ve kapasitelerinin yüzde 50'si kadar müşteri kabul edebiliyor. Toplu taşımada kapasitenin yüzde 30'u kadar hizmet verilen ülkede, yüksek öğretimde uzaktan eğitime geçildi, tüm spor etkinliklerinin seyircisiz oynanması kararlaştırıldı. Etiketler: Koronavirüs Son Güncelleme: 22 Ekim 2020 Perşembe 16:12
AB, COVID-19 vakalarının arttığı Çekya'ya solunum cihazı gönderiyor. Avrupa Birliği (AB), COVID-19 salgınından Avrupa'da en fazla etkilenen ülkelerden Çekya'nın talebi üzerine bu ülkeye suni solunum cihazları gönderiyor.. AB Komisyonundan yapılan açıklamaya göre, Çekya'nın talebinin ardından AB yardım programı kapsamında 30 suni solunum cihazının ilk bölümü kısa sürede gönderilecek. AB Komisyonu Başkanı Ursula von der Leyen, konuyla ilgili açıklamasında, Çekya'nın şu anda Avrupa'da en zor durumdaki ülkelerden olduğunu belirterek, "Diğer AB ülkeleriyle de Çekya'ya daha fazla solunum cihazı gönderilmesi için temas halindeyiz." ifadesini kullandı. Çekya'da 12 bine yaklaşan günlük yeni tip koronavirüs (COVID-19) vakaları nedeniyle dün ikinci kez ülke genelinde sokağa çıkma ve sosyal teması sınırlayıcı sert önlemler hayata geçirilmişti. Karantina kapsamında market, eczane ve temizlik malzemesi satan iş yerleri haricinde tüm işletmeler kapatılmış, açık alanlarda maske zorunlu kılınmıştı. Yaklaşık 10 milyon nüfuslu Çekya’da dün 11 bin 984 ile salgın sürecinde en yüksek günlük vaka sayısı görülmüştü. Ülkede bugüne kadar 209 bine yakın vaka tespit edildi, salgın nedeniyle 1739 kişi hayatını kaybetti. Etiketler: Avrupa Birliği Koronavirüs Son Güncelleme: 22 Ekim 2020 Perşembe 15:22
İran'da son 24 saatte 304 kişi COVID-19'dan hayatını kaybetti. İran'da yeni tip koronavirüsten (Kovid-19) kaynaklı hayatını kaybedenlerin sayısı son 24 saatte 304 artarak 31 bin 650 oldu.. Sağlık Bakanlığı Sözcüsü Sima Sadat Lari, yaptığı açıklamada COVID-19 salgını nedeniyle son 24 saatte 304 kişinin daha hayatını kaybettiğini ve 5 bin 471 yeni vaka tespit edildiğini belirtti. Lari, salgın kaynaklı toplam can kaybının 31 bin 650'ye, vaka sayısının da 550 bin 757'ye çıktığını aktardı. Virüse yakalanan hastalardan 4 bin 895'inin durumunun ağır olduğunu söyleyen Lari, şu ana kadar iyileşenlerin sayısının da 442 bin 674'e ulaştığı bilgisini verdi. Lari, ülkede toplam 4 milyon 628 bin 866 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletin tamamının "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidildi. Etiketler: İran Koronavirüs Son Güncelleme: 22 Ekim 2020 Perşembe 14:43
Belçika Dışişleri Bakanı Wilmes yoğun bakımda. Belçika Dışişleri Bakanı Sophie Wilmes, yeni tip koronavirüs (COVID-19) nedeniyle yoğun bakıma kaldırıldı.. Belçika Dışişleri Bakanı Sophie Wilmes, yeni tip koronavirüs (COVID-19) nedeniyle yoğun bakıma kaldırıldı. Wilmes'in sözcüsü, Dışişleri Bakanı'nın sağlık durumunun kötüleşmesi nedeniyle dün geceden beri yoğun bakımda tutulduğunu söyledi. Wilmes'in geçen hafta yapılan COVID-19 testinin pozitif çıktığı açıklanmıştı. Wilmes, sosyal medya hesabından yaptığı açıklamada, kendini karantinaya aldığını duyurmuştu. İş ortamında gerekli tüm önlemlerin alındığını belirten Wilmes, virüsün muhtemelen ailesinden bulaştığını ifade etmişti. Belçika'da ekim başında göreve başlayan yeni hükümetin başbakan yardımcısı ve dışişleri bakanı olan Wilmes, önceki hükümetin başbakanı olarak görev yapmıştı. Wilmes, 1 yıldan uzun süre hükümet kurulamaması nedeniyle geçici olarak başbakanlık yapmış, COVID-19 salgınından en fazla etkilenen ülkelerden olan Belçika'nın salgınla mücadele sürecini yönetmişti. Belçika, nüfusa oranla ölüm sayıları bakımından küresel salgından en kötü etkilenen ülkelerden biri. 11,4 milyon nüfuslu ülkede 253 binden fazla COVID-19 vakası kaydedildi ve 10 bin 539 kişi hayatını kaybetti. Son haftalarda vaka sayılarında büyük artış sürüyor. Günlük ortalama yeni vaka sayıları 9 bin 692'ye ulaştı. Vakalardaki artış nedeniyle hükümet gece sokağa çıkma yasağı, restoran, bar ve kafelerin kapatılması gibi önlemler aldı. Etiketler: Belçika Koronavirüs Son Güncelleme: 22 Ekim 2020 Perşembe 12:47
Afrika'da koronavirüs vakaları artıyor. Afrika kıtasında yeni tip koronavirüs (COVID-19) tespit edilenlerin sayısı 1 milyon 685 bini geçti.. "Worldometer" internet sitesine göre, kıta genelinde virüs bulaşan kişi sayısı 1 milyon 685 bin 455'e çıktı. Salgın nedeniyle hayatını kaybedenlerin sayısı 40 bin 454'e ulaştı. Kıtada COVID-19 kaynaklı en fazla can kaybı, 18 bin 741 ölümle Güney Afrika'da gerçekleşti, Mısır'da 6 bin 155, Fas'ta ise 3 bin 79 kişi hayatını kaybetti. Morityus'ta aktif COVID-19 vakası kalmazken Seyşeller ve Eritre'de ölüm rapor edilmedi. Güney Afrika'da vaka sayısı 708 bin 359'a ulaştı, bu ülkeyi 182 bin 580 vakayla Fas ve 105 bin 883 vakayla Mısır izledi. Afrika'da COVID-19'a yakalanan 1 milyon 384 bin 275 kişi iyileşti. Etiketler: Koronavirüs Son Güncelleme: 22 Ekim 2020 Perşembe 11:53
Rusya'da COVID-19 vaka sayısı 1 milyon 463 bini geçti. Rusya'da yeni tip koronavirüs (COVID-19) vakası sayısı 1 milyon 463 bin 306'ya, ölenlerin sayısı 25 bin 242'ye yükseldi.. Rusya Koronavirüs Enfeksiyonu Kontrol ve Önleme Merkezinden yapılan açıklamaya göre, son 24 saatte 15 bin 971 kişi virüse yakalandı ve böylece COVID-19 vaka sayısı 1 milyon 463 bin 306'ya çıktı. Ülkede COVID-19 nedeniyle ölenlerin sayısı 290 artarak 25 bin 242'ye, sağlığına kavuşan sayısı da 11 bin 428 artışla 1 milyon 107 bin 988'e ulaştı. Rusya genelinde yeni vakaların yüzde 25,9'unda hastalık belirtileri görünmezken, vaka sayısındaki günlük artış oranı yüzde 1,2'den yüzde 1,1'e indi. Rusya genelinde vaka sayısındaki günlük artış yüzde 1,1 olurken, yeni vakaların yüzde 25,8'inde semptom görülmedi. Son 24 saatte 512 bin test yapıldı Başkent Moskova'da son 24 saatte COVID-19 vakası sayısı 4 bin 413 artarak 381 bin 430'a, yaşamını yitirenlerin sayısı ise 66 artışla 6 bin 187'ye yükseldi. Rusya İnsan Sağlığı ve Tüketici Haklarını Koruma Servisi, son 24 saatte 512 bin Kovid-19 testinin yapılmasıyla toplam test sayısının 55 milyon 600 bini geçtiğini duyurdu. Rusya'da COVID-19 Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Ülkede, salgının başlamasında bu yana 20 Ekim'de 16 bin 319 kişide virüsün tespit edilmesiyle en yüksek günlük vaka sayısı, dün de 317 kişinin hayatını kaybetmesiyle en yüksek günlük ölü sayısı görülmüştü. Rusya'da 1 Eylül'de yeni eğitim öğretim yılı başlamış, okullarda maske ve sosyal mesafe zorunluluğu getirilmemişti. Etiketler: Koronavirüs Son Güncelleme: 22 Ekim 2020 Perşembe 11:26
Fransızlara göre Macron yönetimi salgın sürecini yönetemiyor. Paris'te yaşayan Fransızlar COVID-19 sürecinde sağlık imkanlarına ulaşmanın zor olduğunu belirtti. Paris başta olmak üzere birçok şehirde uygulamaya konulan "sokağa çıkma" yasağı nedeniyle restoranlar ekonomik olarak ciddi zarar görüyor. Fransızlar, Cumhurbaşkanı Emmanuel Macron yönetiminin yeni tip koronavirüs (COVID-19) salgını sürecini yönetemediğini düşünürken, alınan önlemler nedeniyle restoranlar ekonomik olarak ciddi zarar görüyor. Fransa, salgınının başlangıcından bu yana "Avrupa genelinde en yüksek günlük vaka sayılarının kayıtlara geçtiği ülke" olarak dikkati çekiyor. Ülkede 17 Ekim'de 32 bin 427 yeni vakayla salgının başından itibaren hem ülkede hem de Avrupa'daki en yüksek günlük vaka sayısı kaydedildi. Salgında ikinci dalgadan en çok etkilenen ülkelerin başında gelen Fransa, Kovid-19'la mücadele kapsamında Paris ve çevresinde, Grenoble, Lille, Lyon, Aix-en-Provence, Marsilya, Rouen, Toulouse ve Montpellier kentlerinde 4 hafta süreliğine 21.00-06.00'da "sokağa çıkma" yasağı getirdi. Bu saatlerde restoran ve iş yerleri kapalı tutuluyor. "Hastanelerin durumu iyileştirilmeli, imkanları artırılmalı" Salgının gidişatı, alınan önlemler ve hastanelerdeki COVID-19 tedavi sürecine ilişkin Paris'te yaşayan Fransızlar ve restoran sahipleri, AA muhabirlerine açıklamalarda bulundu. Soyadını vermek istemeyen genç Fransız kadın Marie, ülkede salgın açısından istikrarsız, endişe verici bir vaziyet bulunduğunu söyledi. "Hastanelerde imkanların yetersizliği nedeniyle süreç korkutucu boyuta ulaştı." diyen Marie, salgını durdurmaya yönelik önlemlerin yetersizliğine işaret etti. Marie, "Sokağa çıkma yasağı' kararının neden alındığını anlamıyorum, ulaşım araçları tıka basa, iş yerlerinde herkes beraber bulunuyor, okullar açık. Dolayısıyla mantıklı bulmuyorum." değerlendirmesinde bulundu. Macron yönetimi tarafından şu an uygulamaya konulan Kovid-19 önlemlerini "gülünç, anti-sosyal ve berbat" bulduğunu belirten Marie, "Hastanelerin durumu iyileştirilmeli, imkanları artırılmalı. Hükümet 'Savaştayız' diyor artık bunu duymak istemiyoruz, bu başarısızlığa uydurdukları bir kılıf." diye konuştu. "Pozitif çıktığınızı öğrendiğinizde, hastaneye kabul edilmiyorsunuz" Vincent Honin de COVID-19 sürecini en az zararla atlatmaya çalıştıklarını söyledi. Macron yönetiminin salgını geçiştirmedeki başarısının kafalarda soru işaretleri bıraktığını anlatan Honin, "Acaba ikinci bir karantina daha uygulanacak mı' diye endişeleniyoruz. Gerekli adımlar atılır, zor durumda olan sektörlere destek çıkılırsa bu adımlar bir şey ifade eder." dedi. Hasan Benseghir, hükümetin COVID-19 kapsamında çok katı önlemler aldığını kaydetti. Önlemlerin danışılmadan, alelacele alındığını ve hükümetin şu anda içinde bulunulan ikinci dalgaya hazırlıksız yakalandığını belirten Benseghir, bu nedenle birçok hatalı karar alındığını vurguladı. Benseghir, 21.00'den sonra sokağa çıkma yasağının ilan edilmesinin zaten ekonomik zorluklar yaşayan esnafı büyük bir çıkmaza soktuğuna dikkati çekerek, hükümetin bunu gidermeye yönelik gerekli adımları atmadığını ifade etti. Kendisinin COVID-19'u hafif semptomlarla atlattığını ancak ikiz kardeşinin hastalığı biraz ağır geçirdiğini anlatan Benseghir, "COVID-19 pozitif çıktığınızı öğrendiğinizde, hastaneye kabul edilmiyorsunuz, evinizde 14 gün kalmanız gerektiği söyleniyor. Fransa'da ağır durumlar olsa bile hastaneye uluşmanız güç, günlük 20 binden fazla vaka görülüyor. Hastaneler dolup taşmış." "Restoranları 21.00'de kapatmak, salgının seyrini nasıl olumlu etkiler" Paris'in tarihi ve turistik meydanlarından Opera yakınlarındaki Bakus restoranın sahibi Julien Bertrand, sokağa çıkma uygulaması nedeniyle restoranı erken kapatmak zorunda kaldığını söyledi. 21.00'den sonra restorana önemli sayıda müşteri geldiğini, bu nedenle ciddi ciro kaybı yaşadığını vurgulayan Bertrand, "Restoranları 21.00'de kapatmak, salgının seyrini nasıl olumlu etkiler bilemiyorum. Bize daha fazla çalışmaya izin vermeleri gerekiyor. Bütün önlemlere uyuyoruz. Günde 12 saat maske takıyoruz. (Macron yönetiminin önlemleri) Kısıtlayıcı. Kasımda restoranlar da kapatılabilir." diye konuştu. Bertrand, mart başında COVID-19'a yakalandığını ancak hastaneye gidemediğini de aktardı. "Restoranlar için tam felaket" Soyadını vermek istemeyen Moghol restoranının sorumlularından Merza, Macron yönetiminin aldığı önlemlere ilişkin şunları söyledi: "Bu bir felaket. Restoranları 21.00 yerine tamamen kapatmak daha iyi. Çünkü insanlar 20.00'den sonra dışarı çıkıyor ve restorana gidiyor. Bu önlem, restoranlar için tam felaket. Sokağa çıkma yasağı nedeniyle yüzde 60 ciro kaybı yaşıyoruz." Macron yönetiminin Kovid-19 önlemleri kapsamında restoranlara maddi destekte bulunduğuna değinen Merza, "Destek gerçekten çok yetersiz. Aylık 6 bin avro kira ödemem var. Bunu her ay ödeyemiyorum." dedi. Etiketler: Koronavirüs Fransa Son Güncelleme: 22 Ekim 2020 Perşembe 11:28
COVID-19 tespit edilen kişi sayısı 41 milyon 494 bini aştı. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 41 milyon 494 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 136 bin 463 kişi yaşamını yitirdi. Vaka sayısı 41 milyon 494 bin 827'ye çıkarken, virüs saptanan 30 milyon 917 bin 498 bin kişi sağlığına kavuştu. Tedavisi devam eden 9 milyon 366 bin 711 vaka bulunuyor. En fazla vaka ve ölümün görüldüğü ABD'de 8 milyon 584 bin 850 kişide COVID-19 tespit edildi, salgın nedeniyle 227 bin 409 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (7 milyon 706 bin 946), Brezilya (5 milyon 300 bin 649), Rusya (1 milyon 447 bin 335), İspanya (1 milyon 46 bin 641), Arjantin (1 milyon 37 bin 325), Kolombiya (981 bin 700), Fransa (957 bin 421), Peru (878 bin 885), Meksika (867 bin 559), İngiltere (789 bin 229), Güney Afrika (708 bin 359), İran (545 bin 286), Şili (495 bin 637), İtalya (449 bin 648), Irak (438 bin 265), Bangladeş (393 bin 131), Almanya (391 bin 355), Endonezya (373 bin 109), Filipinler (362 bin 243), Türkiye (353 bin 426), Suudi Arabistan (343 bin 373), Pakistan (325 bin 480), Ukrayna (322 bin 879) ve İsrail (307 bin 765).” ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (155 bin 459), Hindistan (116 bin 653), Meksika (87 bin 415), İngiltere (44 bin 158), İtalya (36 bin 832), İspanya (34 bin 366), Fransa (34 bin 48), Peru (33 bin 937), İran (31 bin 346), Kolombiya (29 bin 464), Arjantin (27 bin 519), Rusya (24 bin 952), Güney Afrika (18 bin 741), Şili (13 bin 719), Endonezya (12 bin 857), Ekvador (12 bin 453), Belçika (10 bin 539) ve Irak (10 bin 418)." Etiketler: Koronavirüs Son Güncelleme: 22 Ekim 2020 Perşembe 10:15
Tayland'da OHAL kararı kaldırıldı. Tayland hükümeti, ülkede bir haftadan fazladır düzenlenen hükümet karşıtı protestoları önlemek üzere aldığı olağanüstü hal (OHAL) kararını, protestocuların baskısı sonucu kaldırdı.. Tayland Resmi Gazetesinde yayımlanan bildiride 14 Ekim'den bu yana başkent Bangkok'ta düzenlenen kitlesel protestolara karşı 15 Ekim'de alınan ve başkent Bangkok'ta 5'ten fazla kişinin toplanmasını yasaklayan OHAL kararının, yerel saatle 12.00'den itibaren kaldırıldığı ilan edildi. Açıklamada, "Hükümeti bu tedbirleri almaya sürükleyen mevcut durum sakinleşmiştir. Hükümet yetkilileri ve devlet kurumları, olağan yasaları uygulamaya devam edebilir." ifadeleri kullanıldı. Tayland Başbakanı Prayut Çan-oça, dünkü ulusa sesleniş konuşmasında, hükümet karşıtı protestoların şiddete dönüşmemesi durumunda OHAL tedbirlerinin en kısa zamanda kaldırılacağını açıklamıştı. Aynı gece Bangkok'ta yürüyüşe başlayan ve polis barikatlarını yıkarak Başbakanlık binasına yürüyen "Özgür Gençlik" adlı protestocu grup, OHAL'in kaldırılması kararının yetersiz olduğunu belirterek, Başbakan Prayut'a 3 gün içinde istifa etmesi çağrısında bulunmuştu. Tayland'da hükümet karşıtı protestolar Tayland'da hükümet karşıtları, tartışmalı 2019 genel seçimlerinin ardından muhalefetteki İleri Gelecek Partisinin kapatılarak Meclis'ten ihraç edilmesi üzerine 14 Aralık 2019'da protestolara başlamıştı. Yeni tip koronavirüs (COVID-19) salgını nedeniyle bir süre ara verilen gösteriler, temmuzdan itibaren geniş kalabalıklarla devam etmişti. Bangkok'ta 19 Eylül'de 50 bin kişilik katılımla 2014'ten bu yana ülkedeki en kalabalık protestoyu gerçekleştiren muhalifler, en son 14 ve 15 Ekim'de büyük çaplı gösteriler düzenlemişti. Son protestoların ardından hükümet, 15 Ekim'de Bangkok'ta OHAL ilan ederek 5'ten fazla kişinin toplanmasını yasaklamıştı. Kararı dinlemeyen ve aynı gün Bangkok'ta sokaklara dökülen protestocular, gösterilere her gün devam etmeyi planladıklarını açıklamıştı. Başbakan Prayut, 16 Ekim'deki kabine toplantısının ardından yaptığı açıklamada, protestoların sürmesi durumunda ülke genelinde sokağa çıkma yasağı ilan edileceğini duyurmuştu. Hükümet, daha sonra aldığı kararlarla protestoların haberini yapan üç muhalif internet sitesine erişimi kapatmış, gösterilerin televizyonda canlı yayımlanmasını engelleme emri vermişti. Siyasette askeri vesayet ve monarşinin baskılarına karşı çıkan farklı muhalif gruplar, cunta yanlısı hükümetin istifası, adil seçimler için anayasal reform ve monarşinin dokunulmazlığının kaldırılarak hukukun üstünlüğüne tabi olması gibi taleplerde bulunuyor. Son Güncelleme: 22 Ekim 2020 Perşembe 10:10
Almanya'da rekor vaka artışı. Almanya'da son 24 saatte 11 bin 287 kişide yeni tip koronavirüs (COVID-19) vakası tespit edildi.. Robert Koch Enstitüsünce (RKI) yapılan açıklamada, ülkede COVID-19 bulaşan kişi sayısında hızlı artışın devam ettiği belirtildi. Buna göre, ülkede COVID-19 tespit edilen kişi sayısı son 24 saatte 11 bin 287 artarak 392 bin 49’a yükseldi. Bugün açıklanan rakam, "salgının başından bu yana Almanya’da kaydedilen en yüksek günlük vaka sayısı" oldu. Daha önceki en yüksek günlük vaka sayısı, 17 Ekim’de 7 bin 830 olarak belirlenmişti. Son 24 saatte 30 kişinin yaşamını yitirmesiyle toplam can kaybı ise 9 bin 905’e yükseldi. Ülkede COVID-19’u atlatanların sayısı 306 bin 100'e ulaştı. Almanya Sağlık Bakanı Spahn koronavirüse yakalandı Tedbirleri sıkılaştırma kararı alınmıştı Almanya’da geçen hafta Başbakan Angela Merkel’in eyalet başbakanlarıyla düzenlediği toplantıda, son 7 günde 100 bin kişide 50’den fazla yeni vaka görülen bölgelerde, COVID-19 tedbirlerini sıkılaştırma kararı alınmıştı. Buna göre dükkan, lokanta, restoran ve bar gibi işletmeler 23.00-06.00'da saatleri arasında kapalı tutulacak. Bu saatler arasında açık olan benzin istasyonu gibi işletmeler, alkol satışı yapamayacak. Açık alanlarda mesafe kuralına uyulmayan yerlerde, maske takma zorunluluğu ve temas kısıtlanması getirilebilecek. Kapalı alanlarda yapılan kutlama ve toplantılara da en fazla 10 kişi katılabilecek. Etiketler: Koronavirüs Son Güncelleme: 22 Ekim 2020 Perşembe 10:18
Avustralya'nın başkentinde 104 gün sonra yeniden vaka görüldü. Avustralya'nın yeni tip koronavirüs (Covid-19) salgınından en az etkilenen şehirlerden biri olan başkent Canberra’da, 104 gün sonra 1 kişide virüs tespit edildi.. Avustralya Başkent Bölgesi (ACT) Sağlık Müsteşarı Dr. Kerryn Coleman, düzenlediği basın toplantısında, 9 Ekim’de yurt dışından Canberra’ya dönen 70’li yaşlardaki erkek diplomata Covid-19 teşhisi konulduğunu açıkladı. Diplomatın Sydney üzerinden başkente geldiğini belirten Dr. Coleman, "Sydney Uluslararası Havaalanı'na indi ve özel bir araçla yolda mola vermeden Canberra'ya gitti." ifadesini kullandı. ACT’de toplam 113 kişi virüse yakalanmış, 3 kişinin hayatını kaybettiği bölgede aylardır can kaybı olmamıştı. Öte yandan, ülkede salgın başladığından bu yana virüse yakalanan 27 bin 458 Avustralyalıdan 24 bin 995’i sağlığına kavuştu. Halen 240 aktif vakanın bulunduğu ülkede, 817’si virüsün merkezi haline gelen Victoria eyaletinde olmak üzere, NSW’de 53, Tazmanya'da 13, Batı Avustralya'da 9, Queensland'da 6, Güney Avustralya'da 4, Avustralya Başkent Bölgesi'nde 3 kişi hayatını kaybetmişti. Yeni Zelanda'da 2 kişiye daha Covid-19 tanısı konuldu Yeni Zelanda Genel Halk Sağlığı Direktörü Dr. Ashley Bloomfield, yurt dışından dönen 2 kişide Covid-19 tespit edildiğini bildirdi. Ülkedeki toplam 58 aktif vakanın tamamının karantinada olduğunu belirten Dr. Bloomfield, hastanelerde virüs tedavisi gören kimse bulunmadığını kaydetti. Yeni Zelanda’da, virüse yakalandığı belirlenen 1914 kişiden 1831’i sağlığına kavuşmuş, 25 kişi hayatını kaybetmişti. Etiketler: Koronavirüs Son Güncelleme: 22 Ekim 2020 Perşembe 07:09
Maduro: Rusya ve Çin'den gelecek aşılar aralıkta hazır olabilir. Venezuela Devlet Başkanı Nicolas Maduro, Rusya ve Çin'den gelecek yeni tip koronavirüs (Covid-19) aşılarının aralık ayında hazır olabileceğini açıkladı.. Venezuela basınında çıkan haberlere göre, Maduro, Rusya ve Çin'den Covid-19 aşısı geleceğini, aralık ayında hazır olacak aşıların ülke nüfusunun tümüne yetmesi için çalışma yaptıklarını belirtti. Maduro, halkın, ücretsiz olarak yapılacak aşı uygulamasına hazır olmasını istedi. Öte yandan, Venezuela'da salgın tedbirleri kapsamında kısıtlama getirilen bazı sektörlerde işletmelerin yeniden faaliyete geçeceği açıklandı. Venezuela'da virüs nedeniyle şu ana kadar 747 kişi hayatını kaybetti, vaka sayısı 87 bin 644 oldu. Etiketler: Koronavirüs Son Güncelleme: 22 Ekim 2020 Perşembe 02:17
ABD'de uzmanlar vakaların artmasından endişeli. Birçok ülkede ikinci dalganın yaşandığı koronavirüs salgınında ülkeler tedbirlerini artırıyor. Hastalığın derinden vurduğu ABD'de de uzmanlar rakamların yeniden artmasından endişe duyuyor.. John Hopkins Üniversitesi, ülkedeki pozitif vaka sayısının son 5,5 haftada yüzde 73'lük bir artış kaydettiği, bu artışın, 3 Ağustos'tan bu yana en yüksek ortalama olduğunu bildirdi. ABD Gıda ve İlaç Dairesi (FDA) eski komiseri Dr. Scott Gottlieb, CNBC kanalına verdiği demeçte, "Zor bir sonbahar ve kış olacak. Sanırım Avrupa'nın iki veya üç hafta gerisindeyiz ve bu nedenle, vakalarda hızlı bir ivme göreceğimiz bir döneme girmeye yaklaşık bir hafta kaldı" değerlendirmesinde bulundu. ABD'nin orta-batı eyaletlerinde hastanelere yatırılan COVID-19 hastalarında hızlı artış dikkati çekerken, Nevada Valisi Steve Sisolak, eyaletteki vaka sayısının eylül ayında ikiye katlandığını, pozitif test oranının Dünya Sağlık Örgütünün (WHO) belirlediği hedefin yüzde 80 üzerinde seyrettiğini açıkladı. Tedbirlerin artması bekleniyor Özellike North Dakota gibi COVID-19'un hızlı artış gösterdiği bir eyalette sadece 20 civarında yoğun bakım ünitesinin kullanıma müsait olması, bazı araştırma kurumları tarafından geçen haftalarda rapor edilmişti. Illinois Valisi J.B. Pritzker de yaptığı açıklamada, vaka sayısında hafta içinde duraklama görülmezse, hafta sonundan itibaren daha sert tedbirler almak zorunda kalacaklarını belirtti. Pritzker, "Soğuk hava, grip mevsimi ve komşu eyaletlerdeki muazzam vaka artışı hepimizi etkisi altına alacak. Bu virüsün ekonomimiz ve halk sağlığımız üzerindeki etkilerinin kolay bir çözümü yok." dedi. Yaz döneminde virüs vakalarını kontrol altına almayı başaran New Jersey eyaletinde de eylül ayı itibarıyla COVID-19 vakalarının ikiye katlandığı tespit edildi. Etiketler: ABD Koronavirüs Son Güncelleme: 21 Ekim 2020 Çarşamba 23:30
İspanya'da günlük en yüksek vaka sayısı görüldü. İspanya'da son 24 saatte 16 bin 973 yeni koronavirüs hastasının görülmesiyle salgının başından bu yana günlük en yüksek vaka sayısına ulaşıldı.. İspanya Sağlık Bakanlığı, ülkedeki COVID-19 vaka sayısının 16 bin 973 artışla 1 milyon 5 bin 295'e ulaştığını duyurdu. Avrupa'da COVID-19 vaka sayısının en fazla yükseldiği ülkelerden İspanya'da salgın kaynaklı ölümler de son 24 saatte 156 arttı. Bakanlık, son 7 günde 575 kişinin salgından hayatını kaybettiğini ve toplam sayının 34 bin 366'ya çıktığını duyurdu. Ülkede salgının en yoğun görüldüğü bölge, Madrid olmayı sürdürüyor. Castilla y Leon ve Endülüs bölgelerindeki yüksek vaka artışları da dikkati çekti. Sol koalisyon hükümeti, COVID-19'daki vaka artış hızını durdurmak için Fransa'dakine benzer şekilde ülke genelinde gece sokağı çıkma yasağı getirerek mevcut önlemleri artırmayı planlıyor. Portekiz'de durum Portekiz Sağlık Bakanlığı, COVID-19'dan son 24 saatte 16 kişinin hayatını kaybettiğini ve 2 bin 535 yeni vaka tespit edildiğini duyurdu. Ülkede şu ana kadar salgında 2 bin 229 kişi hayatını kaybetti, vaka sayısı 106 bin 271'e ulaştı. Etiketler: İspanya Son Güncelleme: 21 Ekim 2020 Çarşamba 23:12
Oxford'un aşı denemelerine katılan Brezilyalı gönüllü doktor öldü. Brezilya'da Oxford Üniversitesinin koronavirüse karşı geliştirdiği aşı adayının deneylerine katılan bir gönüllü doktor yaşamını yitirdi.. Brezilya basınının Sağlık Gözetim Ajansına (Anvisa) dayandırdığı habere göre, Oxford Aşı Grubu ile Jenner Enstitüsü iş birliğinde geliştirilen ve üretim lisansı İngiliz-İsveç ilaç şirketi AstraZeneca tarafından satın alınan "ChAdOx1 nCoV-19" adlı aşı adayının Brezilya'daki deneylerine katılan 28 yaşındaki gönüllü doktor João Pedro Feitosa hayatını kaybetti. Anvisa, 19 Ekim'de hayatını kaybeden Feitosa'nın ölüm sebebinin henüz belli olmadığını, araştırmanın devam ettiğini ve "ChAdOx1 nCoV-19" adlı aşı adayının deneylerine devam edileceğini açıkladı. Brezilya, Çin aşısını satın almayacak Brezilya Devlet Başkanı Jair Bolsonaro, Sinavoc Biotech'in geliştirdiği "CoronaVac" isimli aşı adayını satın almayacaklarını duyurdu. Sağlık Bakanı Eduardo Pazuello'nun Brezilya'nın 46 milyon dozluk "CoronaVac" aşısı alacağını duyurmasından bir gün sonra Bolsonaro, Facebook hesabından yaptığı canlı yayında, "Çin aşılarını satın almayacağız." dedi. [Fotoğraf: Getty] Bolsonaro, Twitter hesabından yaptığı açıklamada, "CoronaVac" aşı adayının deneylerini tamamlamadığını belirtti ve Sao Paulo Valisi Joao Doria'yı hedef aldı. Paylaşımında "Joao Doria'nın Çin aşısı" benzetmesini yapan Bolsonaro, "Brezilya halkı hiç kimsenin kobayı olmayacak." ifadesine yer verdi. Brezilya'daki "ChAdOx1 nCoV-19" ve "CoronaVac" deneyleri Oxford Aşı Grubu ile Jenner Enstitüsü iş birliğinde geliştirilen ve üretim lisansı İngiliz-İsveç ilaç şirketi AstraZeneca tarafından satın alınan "ChAdOx1 nCoV-19" adlı aşı adayı, haziranın sonlarında Brezilya'da insanlar üzerinde test edilmeye başlanmıştı. [Fotoğraf: Reuters] Bu aşının başarılı olması durumunda, Brezilya'da da üretileceği ve ilk etapta Brezilya'nın 100 milyon doz COVID-19 aşısı satın alabileceği açıklanmıştı. Bolsonaro'nun muhalifi Sao Paulo Valisi Joao Doria, Çinli ilaç şirketi Sinavoc Biotech'in geliştirdiği "CoronaVac" adlı aşı adayının 20 Temmuz'da Brezilya'da insanlar üzerinde denenmeye başlayacağını duyurmuştu. Dünyada ABD'nin ardından salgından en çok etkilenen 211 milyon nüfuslu Brezilya'da, bugüne kadar 154 bin 837 kişinin hayatına mal olan COVID-19, 5 milyon 273 bin 954 kişide görüldü. Etiketler: Koronavirüs Son Güncelleme: 21 Ekim 2020 Çarşamba 22:07
AB liderleri koronavirüs toplantısı yapacak. AB Konseyi Başkanı Michel, AB üyesi ülkelerin liderlerini Avrupa'da koronavirüs vakalarında görülen artış üzerine gayriresmi toplantıya çağırdı.. Charles Michel, Avrupa Birliği (AB) liderlerine video konferans toplantı çağrısı yaptığını sosyal medya hesabından duyurdu. Liderleri 29 Ekim'de toplantıya davet ettiğini belirten Michel, "COVID-19 ile mücadelede toplu çabalarımızı güçlendirmeliyiz" dedi. Avrupa ülkelerinin birçoğunda Kovid-19 vakaları son haftalarda büyük artış gösteriyor. İngiltere, Fransa, İspanya, İtalya, Almanya, Hollanda, Belçika gibi birçok ülkede günlük vaka sayıları salgının başlangıcından bu yana en yüksek seviyelere çıktı. Avrupa ülkelerinin çoğu artan vakalar üzerine yeni tedbirler almaya başladı. Etiketler: Avrupa Birliği Son Güncelleme: 21 Ekim 2020 Çarşamba 21:46
Fransa'da vaka sayısı 957 bin 421'e yükseldi. Fransa'da yeni tip koronavirüs salgınında son 24 saatte 26 bin 676 vaka tespit edildi. Ülkedeki toplam vaka sayısı 957 bin 421'e yükseldi.. Halk Sağlığı Kurumundan yapılan açıklamaya göre, ülkede hastanelerde ve yaşlı bakımevlerinde 163 kişinin daha yaşamını yitirmesiyle can kaybı 34 bin 48'e ulaştı. Virüs bulaşan kişilerin sayısı son 24 saatte 26 bin 676 artışla 957 bin 421'e yükseldi. Hastanelerde 2 bin 248'i yoğun bakımda olmak üzere 13 bin 185 kişinin tedavisi sürerken iyileşenlerin sayısı 813 artışla 107 bin 652'ye çıktı. COVID-19 testlerinin pozitif çıkma oranı ise yüzde 13,7'ye ulaştı. Etiketler: Fransa Son Güncelleme: 21 Ekim 2020 Çarşamba 21:33
İngiltere'de bir günde 26 bin vaka tespit edildi. İngiltere'de son 24 saatte 26 bin 688 kişide koronavirüs tespit edildi. İngiliz hükümeti, COVID-19 vakalarındaki artış nedeniyle yerel önlemleri sıkılaştırama kararı aldı.. İngiltere Sağlık Bakanlığının verilerine göre, ülkede virüs nedeniyle hayatını kaybedenlerin sayısı, son 24 saatte 191 artarak 44 bin 158'e ulaştı. Ülkede son 24 saatte 26 bin 688 yeni vaka tespit edilirken, toplam vaka sayısı da 789 bin 229'a yükseldi. Bir günde 279 bin 996 test yapılırken, toplam test sayısı mükerrerler dahil 28 milyon 78 bin 61 oldu. Ülkede, COVID-19 nedeniyle 6 bin 479 kişinin hastanelerde tedavisinin sürdüğü, bunlardan 629'unun yoğun bakımda olduğu açıklandı. Ülkede önlemler sıkılaştırılıyor Bu arada ulusal karantina kararı almaktan kaçınan İngiliz hükümeti, COVID-19 vakalarındaki artış nedeniyle yerel önlemleri sıkılaştırıyor. Sağlık Bakanlığından yapılan açıklamada, Güney Yorkshire bölgesinin "en yüksek COVID-19 uyarı seviyesine" dahil edildiği bildirildi. Buna göre burada bar ve benzeri eğlence mekanlarının kapanacağı, şehirdeki farklı hane üyelerinin kapalı ve açık mekanlarda bir araya gelmesinin de yasaklanacağı açıklandı. Daha önce COVID-19 vakalarındaki ciddi artış nedeniyle Merseyside, Lancashire ve Manchester bölgeleri de "en yüksek COVID-19 uyarı seviyesi"ne dahil edilmişti. 3 aşamalı yerel COVID-19 uyarı seviyeleri Ülkede virüsün artış hızına bağlı olarak devreye girecek "orta", "yüksek" ve "çok yüksek" olmak üzere 3 aşamalı kısıtlamalar duyurulmuştu. İlk aşama, kapalı veya açık alanlarda buluşmaların 6 kişiyle sınırlandırılmasını, barlar ve restoranların 22.00'de kapanmasını içeriyor. İkinci aşamada farklı hane üyelerinin kapalı mekanlarda görüşmeleri yasaklanırken, üçüncü aşama ise bu önlemlerin yanı sıra barlar ve restoranların kapatılmasını öngörüyor. Son Güncelleme: 21 Ekim 2020 Çarşamba 21:20
ABD'de şu ana kadar 40 milyondan fazla oy kullanıldı. ABD'de 3 Kasım'daki başkanlık seçimleri için şu ana kadar 40 milyondan fazla oy kullanıldığı açıklandı.. Erken oylama bilgilerini derleyen internet sitesi "ABD Seçimler Projesi"ne göre, posta ve elden zarf bırakma yoluyla şu ana kadar 40 milyon 503 bin 61 kişi oy kullandı. Teksas 5 milyon 315 bin, California 4 milyon 521 ve Florida 3 milyon 675 milyondan fazla oyla ülkede erken oylamanın en fazla yapıldığı eyaletler olarak öne çıkarken posta yoluyla oylama için ülke genelinde seçmenlerin 80 milyona yakın oy pusulası talep ettiği belirtildi. İnternet sitesinin yöneticisi Florida Üniversitesinden seçim uzmanı Profesör Michael McDonald, daha önce yaptığı açıklamada, yeni tip koronavirüs (COVID-19) salgını nedeniyle birçok eyalette posta veya sandığa elden bırakma yoluyla erken oylamaya izin verilmesinin, sayının yükselmesinde ana etken olduğunu kaydetmişti. McDonald, erken oylama oranlarına bakarak seçimlerde 150 milyon oy kullanılabileceği tahmininde bulunmuş, bunun da ülke seçmeninin yüzde 65'ine tekabül edeceğine ve 1908'den bu yana en yüksek seviyede katılımın beklendiğine dikkati çekmişti. CNN Siyasi Birim verilerine göre, 2016 Başkanlık Seçimleri'nde toplam 136 milyondan fazla oy kullanılmış, bunların 46 milyonunu posta yoluyla kullanılanlar oluşturmuştu. Etiketler: ABD Başkanlık Seçimleri ABD Son Güncelleme: 21 Ekim 2020 Çarşamba 21:12
Yunanistan'da günlük en yüksek vaka sayısı görüldü. Yunanistan'daki koronavirüs günlük vaka sayısı, son 24 saatte 865 yeni vaka ile salgının başından bu yana en yüksek seviyesine ulaştı.. Yunanistan Ulusal Kamu Sağlığı Kurumundan yapılan açıklamada, 865 yeni vakanın kaydedildiği son 24 saatte 6 kişinin hayatını kaybettiği belirtildi. Toplam vaka sayısının 27 bin 334'e yükseldiği ülkede, COVID-19'dan ölenlerin sayısı ise 534'e çıktı. Salgında ikinci dalganın yaşandığı ülkede, 86 hastanın solunum cihazına bağlı olduğu, 265 kişinin ise yoğun bakımdan çıktığı aktarıldı. Yunanistan'da şu ana kadar 1 milyon 588 bin 713 PCR testi, 41 bin 827 hızlı antijen testi uygulandığı ifade edildi. Yunanistan'da önceki en yüksek günlük vaka sayısı, 667 ile dün kaydedilmişti. Ülkenin kuzeyindeki Kozani kentinde, vaka sayılarındaki hızlı artışı nedeniyle 29 Ekim'e kadar sokağa çıkma kısıtlaması ilan edilmişti. Etiketler: Yunanistan Son Güncelleme: 21 Ekim 2020 Çarşamba 21:02
Almanya'da polisler camiye botla girdi. Almanya'nın başkenti Berlin'de arama yapan 150 kişilik polis ekibi cami halılarına ayakkabılarıyla bastı. Namaz vaktinde yapılan arama nedeniyle camide bulunanlar tepki gösterdi.. Berlin Başsavcılığının açıklamasında, yeni tip koronavirüs (COVID-19) salgınında zarar gören küçük işletmelere yapılan maddi yardımın haksız yere alındığı gerekçesiyle 5 işletmede ve bir camide arama yapıldığı belirtildi. Sabah saatlerinde camide gerçekleşen ve 150 polisin katılığı aramalar sırasında polislerin Mevlana Camii'nin halılarına botlarla basması ve namaz vaktinde arama yapılması tepkilere yol açtı. [Fotoğraf: AA] Camide bulunanlar tepki gösterdi Aramalar sırasında camide bulunan Ali Özkan, gazetecilere yaptığı açıklamada, sabah namazının farzını kılmak için namaza durduklarında arka taraftan sesler geldiğini belirterek, şu ifadeleri kullandı: "Biz namaza devam ettik. 'Herhalde kendisini bilmezin biri camiye geldi ve içeride bağırıyor' diye düşündük. Polis sesleri fazlalaşınca bir kontrolün olduğunu fark ettik. Biz namazımıza devam ettik. Namazımızı bitirdikten sonra takriben 50 kadar polisin ayakkabılarıyla cami içinde dolaştığını görünce biz 'Niye ayakkabınızla camimizin içine giriyorsunuz. Cami adabı sizde hiç mi yok. Aynı şekilde kiliseye veya sinagoga girebilir misiniz?' şeklinde tepki gösterdik. Onlar da, 'Elimizde arama talimatımız var, biz buna göre arama yapıyoruz’ dediler." Özkan, cemaatin, polislerin ayakkabılarını çıkarması veya galoş giymesine ısrar etmesi üzerine yarım saat sonra polislerin başka halılar getirip serdiklerini aktardı. Son Güncelleme: 21 Ekim 2020 Çarşamba 22:00
İtalya'da son 24 saatte 15 bin yeni vaka. İtalya'da yeni tip koronavirüs (COVID-19) salgınında, son 24 saatte 15 bin 199 yeni vaka kaydedildi. Başbakan Conte, salgının ilk dönemine göre daha hazırlıklı olduklarına işaret etti.. İtalya Sağlık Bakanlığı’nın günlük açıkladığı verilere göre, son 24 saatte 15 bin 199 kişiye COVID-19 tanısı konuldu. Bugünkü yeni vaka sayısı, ülkede salgının başladığı 21 Şubat’tan beri, bir günde kaydedilen en yüksek günlük vaka sayısı oldu. Salgın başından bu yana virüs kapan kişi sayısı 449 bin 648'e yükseldi. Aktif COVID-19 hasta sayısı da 155 bin 442'ye, yoğun bakımda tedavi görenlerin sayısı da 926'ya ulaştı. Hayatını kaybedenlerin sayısı da son 24 saatte 127 artarak, 36 bin 832'ye yükseldi. Günlük ölü sayısı, 30 Mayıs'tan beri ilk kez 100'ün üstüne çıktı. İyileşenlerin sayısı ise 2 bin 369 artarak, 257 bin 374 oldu. Lombardiya'da sahra hastaneleri yeniden açılıyor Ülkede, 4 bin 125 ile en çok yeni vakanın çıktığı bölge olan Lombardiya’da artan vaka sayısına karşın önlemler genişletiliyor. Lombardiya Bölgesel Yönetim Başkanı Attilio Fontana, Sağlık Bakanı Roberto Speranza'nın da onayıyla bölge genelinde yarından itibaren yerel saatle 23.00 ile 05.00 arasında sokağa çıkma yasağı kararını çıkarttı. Söz konusu yasak, 13 Kasım'a kadar uygulanacak. Fontana, ayrıca yaptığı başka bir açıklamayla Milano ve Bergamo kentlerinde salgının ilk dalgasında fuar merkezlerine kurulan sahra hastanelerinin yeniden açılacağını bildirdi. Conte: İlk dalgaya göre daha hazırlıklıyız Bu arada, Başbakan Giuseppe Conte de Senato'da COVID-19 gündemiyle yaptığı konuşmada, halihazırdaki durumun genel bir karantina gerektirmediğini vurguladı. Salgının ilk dönemine göre daha hazırlıklı olduklarına işaret eden Conte, "İkinci dalgayla mücadele, bahar aylarındaki ilk dalgaya karşı yaptığımız gibi olamaz. Geride bıraktığımız dönemde yaptığımız tercihler, ulusal çapta bir kapanmadan kaçınmamıza, okulları ve devlet dairelerini kapatmamamıza izin veriyor." dedi. Conte, artan vaka sayılarına rağmen okullarda yüz yüze eğitimin de devam edeceğini belirtti. Etiketler: İtalya Son Güncelleme: 21 Ekim 2020 Çarşamba 19:16
Tunus'ta yoğun bakım yatakları yüzde 80 COVID-19 hastalarıyla dolu. Tunus'ta devlet hastanelerindeki yoğun bakım yataklarının yüzde 80'inin yeni tip koronavirüs (COVID-19) hastalarıyla dolu olduğu açıklandı.. Tunus Sağlık Bakanı Fevzi Mehdi, koronavirüs salgınındaki son duruma ilişkin düzenlediği basın toplantısında, "Virüs çok hızlı yayılıyor. Kritik bir noktadayız." ifadelerini kullandı. Devlet hastanelerindeki 181 yoğun bakım yatağından 145'inin koronavirüs hastaları tarafından kullanıldığını paylaşan Mehdi, yoğun bakım yataklarının yaklaşık yüzde 80'inin dolu olduğunu vurguladı. Mehdi, ülkedeki bazı merkezi eyaletlerde akşam saatlerinde virüsün yayılmasını önlemek adına sokağa çıkma kısıtlamasının uygulandığını aktardı. Tunus Sağlık Bakanlığı'nın paylaştığı rakamlara göre, ülkedeki koronavirüs kaynaklı ölü sayısının 711'e, vakaların 44 bin 450'ye yükseldiği kaydedildi. Tunus'ta şu anda başta başkent Tunus ve çevresindeki idari merkezler olmak üzere 7 ayrı vilayette koronavirüs kısıtlamaları çerçevesinde sokağa çıkma yasağı uygulanıyor. Tunus Başbakanlığı, bu hafta başında ülkedeki valilere gerekli görmeleri durumunda vilayetlerinde sokağa çıkma yasağı kısıtlaması getirme yetkisi vermişti. Son Güncelleme: 21 Ekim 2020 Çarşamba 19:06
Almanya Sağlık Bakanı Spahn koronavirüse yakalandı. Almanya Sağlık Bakanı Jens Spahn'ın koronavirüs (COVID-19) testinin pozitif sonuçlandığı bildirildi.. N-tv'nin Sağlık Bakanlığına dayandırdığı haberine göre Spahn, COVID-19'a yakalandı. Alman bakan, nisan ayında bir hastaneye gerçekleştirdiği ziyarette sosyal mesafeyi hiçe saydığı gerekçesiyle eleştirilere maruz kalmıştı. "Worldometer" internet sitesine göre, Almanya'da şu ana kadar 9 bin 962 kişi COVID-19 nedeniyle hayatını kaybetti. Ülkedeki toplam vaka sayısı ise 383 bini aşmış durumda. Almanya Sağlık Bakanı sosyal mesafeyi hiçe saydı Etiketler: Son Dakika Son Güncelleme: 21 Ekim 2020 Çarşamba 18:21
Belçika'da günlük COVID-19 vaka sayısı 9 bine yaklaştı. Belçika'da yeni tip koronavirüs (COVID-19) vakalarında günlük ortalama sayı 8 bin 975'e çıktı.. Haftalık sayıların günlük ortalamasını yayımlayan Ulusal Halk Sağlığı Enstitüsünün verilerine göre, 11-17 Ekim haftasında günlük ortalama yeni vaka sayısı önceki haftaya kıyasla yüzde 68 artarak 8 bin 975 oldu. Nüfusa göre ölüm oranında dünyada üçüncü sırada bulunan Belçika'da bugüne kadar kaydedilen toplam COVID-19 vaka sayısı da 240 bin 159'a çıktı. Hayatını kaybedenlerin sayısı ise 10 bin 489'a yükseldi. 11,4 milyon nüfuslu ülkede her gün 30'dan fazla kişi koronavirüs nedeniyle hayatını kaybediyor. Hastanelerdeki doluluk ise artmaya devam ediyor. Belçika genelinde 2 bin 969 kişi hastanelerde bulunuyor. Bu kişilerin 486'sı yoğun bakım ünitelerinde tedavi görüyor. Belçika hastanelerinde yaklaşık 2 bin yoğun bakım yatağı olduğu belirtiliyor. Okullar açık kalacak Öte yandan Belçika genelindeki okullarda sarıdan "turuncu kod" uygulamasına geçildi. Eğitim Bakanlığı yetkilileri, sendikalar, okul aile birliklerini bir araya getiren toplantı sonucuna göre tüm okullar açık kalmaya devam edecek ancak okul binalarında hijyen uygulamaları artırılacak. Tüm binalarda herkesin maske kullanması gerekecek. Gerekli şartlarda uzaktan eğitim uygulamasına geçilebilecek. Ancak bunun için çok sayıda öğretmenin hastalanması gibi durumlar göz önünde bulundurulacak. Uzaktan eğitimin de mümkün olduğunca kısa tutulması, haftanın belli günleriyle sınırlandırılması istenecek. Belçika'da öğrenciler için kasım başında bir haftalık tatil bulunuyor. Daha önce tatilin süresinin bir haftadan 10 güne çıkarılması kararlaştırılmıştı. Artan vaka sayıları beraberinde daha sıkı tedbirleri getirmişti. Bu hafta başında Belçika genelinde gece yarısından sabah 05.00'e kadar sokağa çıkma yasağı başlamış, restoranlar, kafeler ve barlar 1 ay için kapatılmıştı. Laboratuvarlardaki yoğunluk nedeniyle COVID-19 test politikasında da değişikliği gidilmişti. Belçika'da bundan böyle semptom göstermeyenlere test uygulanmayacağı açıklanmış, karantina süresi 7 günden 10 güne çıkarılmıştı. Ülkeye "kırmızı bölge" olarak adlandırılan riskli ülkelerden gelenler ve Kovid-19 hastasıyla temasta bulunanlar test yaptırıyor ve karantinaya giriyordu. Etiketler: Koronavirüs Son Güncelleme: 21 Ekim 2020 Çarşamba 17:30
Irak'ta koronavirüsten ölenlerin sayısı 10 bin 418'e çıktı. Irak'ta yeni tip koronavirüs (COVID-19) nedeniyle hayatını kaybedenlerin sayısı 52 artarak 10 bin 418'e ulaştı.. Irak Çevre ve Sağlık Bakanlığından yapılan yazılı açıklamaya göre, salgında son 24 saatte 52 kişi daha yaşamını yitirdi ve 3 bin 667 yeni vaka tespit edildi. Böylece virüs kaynaklı can kaybı 10 bin 418'e, vaka sayısı da 438 bin 265'e çıktı. İyileşenlerin sayısı ise 369 bin 10'a ulaştı. Etiketler: Koronavirüs Son Güncelleme: 21 Ekim 2020 Çarşamba 17:17
ABD'de 951 kişi daha koronavirüsten öldü. ABD'de yeni tip koronavirüs (COVID-19) salgınında hayatını kaybedenlerin sayısı 951 artarak 226 bin 220'ye ulaştı.. "Worldometer" internet sitesine göre, ABD'de COVID-19 bulaşan kişi sayısı son 24 saatte 61 bin 910 artışla 8 milyon 521 bin 877'ye yükseldi. Yaşamını yitirenlerin sayısı ise 951 artarak 226 bin 220'ye ulaştı. Ülkede iyileşenlerin sayısı 5 milyon 547 bini, yapılan test sayısı 127 milyon 837 bini geçti. Eyaletlerde, 885 bin 258 vakayla California listenin başında bulunuyor. Bunu 882 bin 893 vakayla Texas ve 760 bin 389 vakayla Florida takip ediyor. Ölü sayısında ise New York eyaleti, 33 bin 507 can kaybıyla ilk sıradaki yerini koruyor. COVID-19 salgınında vaka ve ölü sayısında dünyada ilk sırada bulunan ABD'yi, 7 milyon 659 binden fazla vakayla Hindistan ve 5 milyon 274 bini aşkın vakayla Brezilya izliyor. Etiketler: ABD Koronavirüs Son Güncelleme: 21 Ekim 2020 Çarşamba 17:15
Çekya’da yeniden karantina ilan edildi. Çekya’da 11 binin üzerine çıkan günlük yeni tip koronavirüs (COVID-19) vakaları nedeniyle ülkede ikinci kez karantina ilan edildi.. Bakanlar Kurulu toplantısı sonrasında alınan karara ilişkin Sağlık Bakanı Roman Prymula, Twitter hesabından yaptığı açıklamada, COVID-19’la mücadele kapsamında ülke genelinde dışarı çıkma ve sosyal teması sınırlayıcı sert önlemlerin hayata geçirileceğini duyurdu. Yarından itibaren uygulanmaya başlanacak karantina kapsamında market, eczane ve temizlik malzemesi satan iş yerlerinin haricinde bütün işletmeler kapatılacak. İlk etapta 3 Kasım’a kadar geçerli olacak karantina sürecinde, aile bireyleri dışındaki kişilerle sosyal temasın tamamen sonlandırılması öngörülürken, iş, alışveriş ve doktor ziyaretleri gibi zaruri durumlara izin verilecek. Açık alanlarda maske kullanımı zorunlu kılınırken, vatandaşların doğa yürüyüşü gibi etkinlikler yapmalarına izin verileceği ancak en fazla iki kişinin birlikte hareket edebileceği vurgulandı. Yaklaşık 10 milyonluk nüfusu olan Çekya’da son 24 saatte 11 bin 984 ile salgın sürecinde en yüksek günlük vaka sayısı görüldü. Ülkede toplamda 113 bin 219 vaka tespit edildi, salgın nedeniyle hayatını kaybedenlerin sayısı 106 eklenerek 1619’a ulaştı. Polonya, Avusturya ve Slovakya'da hızlı artış sürüyor Polonya Sağlık Bakanlığının açıkladığı son verilere göre, ülkede son 24 saatte 10 bin 40 yeni vaka görüldü. Bu sayının ülkede virüsün görüldüğü mart ayından bu yana en yüksek günlük vaka olduğu bildirildi. Toplamda 202 bin 579 vakanın tespit edildiği Polonya’da virüs nedeniyle hayatını kaybedenlerin sayısı 130 artarak 3 bin 851’e çıktı. Avusturya makamlarından paylaşılan son bilgiler doğrultusunda, son bir günde 1958 ile en yüksek günlük vakanın tespit edildiği ülkede, toplamda virüs bulaşan kişi sayısı 69 bin 409’a, ölü sayısı ise 11 artarak 925’e yükseldi. Son 24 saatte 2 bin 202 ile en yüksek günlük vakanın görüldüğü Slovakya'da, toplam vaka sayısı 33 bin 602’ye yükselirken 98 kişi Kovid-19 nedeniyle hayatını kaybetti. Macaristan Adalet Bakanı’na COVID-19 teşhisi Macaristan Adalet Bakanı Judit Varga'ya yapılan COVID-19 testinin pozitif çıktığı duyuruldu. Macaristan'da son 24 saatte 1423 yeni vaka tespit edildi. Ülkedeki toplam vaka sayısı 50 bin 180'e, hayatını kaybedenlerin sayısı ise 48 artarak 1259'a yükseldi. Etiketler: Koronavirüs Son Güncelleme: 21 Ekim 2020 Çarşamba 16:39
Koronavirüsün hücreleri nasıl etkilediği tespit edildi. Yeni tip koronavirüsün (COVID-19), insan hücrelerini etkili biçimde enfekte etmek için Neuropilin-1 adlı bir reseptörü (protein) kullanabildiği tespit edildi.. NewsMedicalLifeSciences sitesinin haberine göre keşif, Münih Teknik Üniversitesinde görevli Mika Simons liderliğindeki nörologlar ve Helsinki Üniversitesinden virolog Giuseppe Balistreri öncülüğünde yapıldı. Balistreri'nin ekibi, SARS-CoV-2'nin (COVID-19), 2003 yılında patlak veren salgının başrol oyuncusu SARS-CoV (SARS) ile aynı reseptörü, yani ACE2'yi kullanırken nasıl böyle farklı biçimde yayılım gösterdiğine odaklandı. Bu farklılığın nedenini çözmek isteyen bilim insanları, viral yüzey proteinlerini, bir diğer deyişle virüsün sivri uçlarını inceledi. Balistreri, "eski akrabasıyla kıyaslandığında yeni tip koronavirüsün, yüzey proteinlerine 'fazladan bir parça' katmış olduğunu, bu parçanın, Ebola, HIV ve kuş gribinin çok patojenik türleri dahil birçok yıkıcı insan virüsünde bulunduğunu" açıkladı. Bu bulgudan yola çıkan bilim insanları, Fin biyokimya Profesörü Ari Helenius ve Estonya'da Tartu Üniversitesinde görevli kanser biyoloğu Profesör Tambet Teesalu iş birliğinde SARS-CoV-2'deki bu fazladan parçanın, solunum yolu, damarlar ve sinirlerde bol miktarda bulunan neuropilin-1 reseptörüne bağlanabildiğini ortaya koydu. Bu keşif doğrultusunda çalışma yürüten uluslararası ekip, neuropilin-1'i antikorlarla bloke etti ve laboratuvar hücre kültürlerinde enfeksiyonu önemli ölçüde azaltmayı başardı. Balistreri, "ACE2'yi hücreye girişi sağlayan bir kapı gibi düşünürseniz, bu durumda neuropilin-1 virüsü o kapıya yönlendiren faktör olabilir. ACE2, birçok hücrede çok düşük seviyelerde dışa vurulur. Bu nedenle virüsün kapıları bulması kolay değildir. Neuropilin-1 gibi diğer faktörler de virüsün kapıyı bulmasına yardım edebilir." değerlendirmesini yaptı. Etiketler: Koronavirüs Son Güncelleme: 21 Ekim 2020 Çarşamba 15:58
İsviçre’de vaka sayılarındaki hızlı artış durdurulamıyor. İsviçre'de yeni tip koronavirüs (COVID-19) salgınında son 24 saatte 5 bin 596 vaka tespit edildi.. İsviçre'de son üç haftada endişe verici şekilde yükselişe geçen COVID-19 vaka sayısında, salgının başından bu yana en yüksek seviyeye ulaşıldı. Nüfusu yaklaşık 8,5 milyon olan ülkede, Federal Hükümetin aldığı önlemler salgınının hızını durdurmakta yetersiz kaldı. İsviçre Federal Halk Sağlığı Ofisinin (BAG) açıkladığı verilere göre, son 24 saatte 28 bin 328 test yapıldı, 5 bin 596 vaka tespit edildi ve 11 kişi hayatını kaybetti. Pozitiflik oranı ise yüzde 19,8 olarak belirlendi. Ülkede salgının başından bu yana virüs bulaşan kişi sayısı toplam 91 bin 763'e yükseldi. Salgından en fazla etkilenen bölgeler ise Cenevre, Vaud ve Ticino kantonları oldu. İsviçre'de şimdiye kadar 1855 kişi COVID-19'dan yaşamını yitirdi. COVID-19 verilerinin derlendiği "Worldometer" internet sitesine göre ise İsviçre'de 2 bin 145 kişi virüs nedeniyle hayatını kaybetti. Ülkede bugüne kadar toplam 1 milyon 674 bin 840 test yapıldığı açıklandı. 2-3 haftalık sokağa çıkma yasağı gelebilir Öte yandan, İsviçre Konfederasyon Başkanı Simonetta Sommaruga, hükümet ve kanton yöneticileriyle bugün alınacak önlemleri tartışacak. Toplantıda, olağanüstü hal (OHAL) uygulamasına yeniden geçilmesi de dahil alınacak acil önlemler görüşülecek. İsviçre basını, OHAL uygulamasının yeniden getirilmesine karşı çıkan Sommaruga başkanlığındaki Federal hükümetin OHAL ile birlikte 2-3 hafta süreliğine sokağa çıkma yasağı getirilmesi konusunda inceleme yaptığını yazdı. Etiketler: Koronavirüs Son Güncelleme: 21 Ekim 2020 Çarşamba 15:49
Filipinler, yurt dışı seyahatlere getirdiği yasağı kaldırdı. Filipinler, koronavirüs salgını nedeniyle vatandaşlarına getirdiği, zaruri olmayan durumlar haricinde yurt dışına seyahat yasağını kaldırdı.. Channel News Asia internet sitesinde yer alan habere göre, Filipinler'de, vatandaşların iş ve çalışma dışında turistik seyahatlere çıkmalarına izin verilecek. Vatandaşların seyahatleri öncesinde, gidiş dönüş uçak biletlerini, seyahat ve sağlık sigorta belgelerini ve 24 saat içinde alınmış negatif COVID-19 test sonuçlarını göstermeleri zorunlu olacak. Filipinler Göçmenlik Bürosu, yasağın kaldırılmasının ardından yurt dışı seyahatlere yoğun ilgi olmasının beklenmediğini açıkladı. Filipinler, günlük vaka sayısının halen çok yüksek olması nedeniyle çok sayıda ülkenin, seyahati tavsiye etmediği yerler listesinde bulunuyor. Güneydoğu Asya ülkesi Filipinler'de bugüne dek 362 bin 243 COVID-19 vakası görülürken, virüs nedeniyle 6 bin 747 kişi hayatını kaybetti. Etiketler: Koronavirüs Son Güncelleme: 21 Ekim 2020 Çarşamba 15:35
Kırgızistan'da ekonomik suçlarla ilgili af ilan edildi. Kırgızistan'da siyasi yönetimi elinde bulunduran Başbakan Sadır Caparov, ülkede ekonomik çöküşü engellemek amacıyla ekonomik suçlarla ilgili af ilan etti.. Başbakanlık resmi internet sitesindeki açıklamada, Caparov'un, kısa sürede ülke ekonomisinin olumlu makroekonomik göstergelere ulaşması ve devletin dış borcunun geri ödemeleri için ekonomik suçlarla ilgili af ilan ederek, "milletin cebine elini sokanlara ellerini çabuk tutmaları" çağrısı yaptığı belirtildi. Son 30 yılda enerji, vergi, ilaç, lisans, yer altı kaynakları ile diğer kamu sektörlerinde, devlet memurları, kamu yöneticileri ve çalışanları, hissedarları ile vergi kaçıran özel şirketlerin sahiplerinin, ekonomik aftan sadece 30 günde yararlanabileceğine dikkat çekildi. Ekonomik af kararıyla ilgili kanun yolunun kısa sürede hazırlanacağı, beyan edilen mal ve gelirin dokunulmazlığının garanti edileceği, gönüllü mal ve gelir beyanında gizliliğe saygı gösterileceği ve her türlü ceza için muafiyet olacağı kaydedildi. 600 milyon dolarlık gelir kaybı bekleniyor Ülkede, 4 Ekim'de yapılan parlamento seçimlerinin sonuçlarını protesto eden göstericilerin bir bölümünün cezaevinden çıkardığı Caparov, ülke yönetimini üstlenmişti. Yeni tip koronavirüsle (COVID-19) mücadele, seçimler ve protesto olaylarının ekonomiye verdiği zarar nedeniyle Kırgızistan bütçesinin bu yıl yaklaşık 600 milyon dolar gelir kaybına uğraması bekleniyor. Son Güncelleme: 21 Ekim 2020 Çarşamba 14:50
Avrupa Birliği, koronavirüs aşısı için yeni sözleşme imzaladı. Avrupa Birliği (AB), ilaç üreticisi Johnson and Johnson şirketiyle aşı satın alma sözleşmesi imzaladı.. AB Komisyonundan yapılan açıklamaya göre, Komisyon, sözleşmeyle AB ülkeleri adına 400 milyon doza kadar aşı satın alabilecek. Johnson and Johnson şirketinin aşı çalışmalarında Faz-3 aşamasında olduğu belirtildi. AB, daha önce ilaç firmaları AstraZeneca ve Sanofi-GSK ile aşı satın almak üzere sözleşme imzalamış, bunların dışında CureVac, BioNTech-Pfizer ve Moderna firmalarıyla yapılan aşı satın alma görüşmelerinin başarılı şekilde sonuçlandığını açıklamıştı. Aşı denemelerine Ankara Şehir Hastanesinde başlandı Etiketler: Koronavirüs Avrupa Birliği Son Güncelleme: 21 Ekim 2020 Çarşamba 14:40
İran'da rekor vaka artışı. İran'da koronavirüse (COVID-19) yakalananların sayısı son 24 saatte 5 bin 616 arttı.. İran Sağlık Bakanlığı Sözcüsü Sima Sadat Lari, yaptığı açıklamada, COVID-19 nedeniyle son 24 saatte 312 kişinin daha hayatını kaybettiğini ve 5 bin 616 yeni vaka tespit edildiğini belirtti. Lari, virüs kaynaklı toplam can kaybının 31 bin 346'ya, vaka sayısının da 545 bin 286'ya çıktığını aktardı. Virüse yakalanan hastalardan 4 bin 861'inin durumunun ağır olduğunu söyleyen Lari, şu ana kadar iyileşenlerin sayısının da 438 bin 709'a ulaştığı bilgisini verdi. Lari, ülkede toplam 4 milyon 599 bin 554 kişiye test yapıldığını aktardı. Sağlık Bakanlığı Sözcüsü, ülkedeki 31 eyaletin tamamının "kırmızı" ve "riskli" bölgeler arasında yer aldığını sözlerine ekledi. Vakaların artması nedeniyle başkent Tahran, Kum, Kazvin ve Elburz eyaletlerinde yeniden kısıtlamalara gidilmişti. Etiketler: İran Koronavirüs Son Güncelleme: 21 Ekim 2020 Çarşamba 14:37
BM'den Kuzey Kore'ye yardım malzemesi tedarikinde yaptırım muafiyeti. Birleşmiş Milletler Güvenlik Konseyi (BMGK), uluslararası bir yardım kuruluşunun Kuzey Kore'ye insani yardım malzemesi tedarikine yaptırım muafiyeti tanıdı.. Yonhap ajansının haberine göre, BMGK'nin Kuzey Kore'ye yönelik yaptırımlarını denetleyen komitesi, Sınır Tanımayan Doktorlar (MSF) örgütünün, yeni tip koronavirüs (COVID-19) salgınına karşı mücadeleye yardımcı olmak için ülkeye, cerrahi maskeler, koruyucu giysiler ve yüz siperleri dahil tıbbi malzeme göndermesine imkan tanıyan muafiyet kararı aldı. Yardım kuruluşuna Kuzey Kore'deki kronik yetersiz beslenme sorunuyla mücadele için takviye gıdanın yanı sıra ülkenin Kuzey Hamgyong eyaletindeki tüberkülozla mücadele programı için gerekli malzemenin tedariki konusunda da yaptırım muafiyeti tanındı. Komite, muafiyet süresinin "istisnai olarak" uzatıldığını, gelecek yıl 14 Ekim'e kadar geçerli olacağını bildirdi. Son Güncelleme: 21 Ekim 2020 Çarşamba 13:16
Hindistan ve Çin'de COVID-19 salgınına dair gelişmeler. Yeni tip koronavirüs (COVID-19) salgınından en fazla etkilenen ülkelerden Hindistan'da vaka ve ölüm sayıları artmaya devam ederken ve virüsün ortaya çıktığı Çin'de salgının kontrollü seyir izlediği görülüyor.. Hindistan Sağlık Bakanlığından yapılan açıklamaya göre, ülkede 717 kişinin daha yaşamını yitirmesiyle COVID-19'dan ölenlerin sayısı 115 bin 914'e yükseldi. Ülkede son 24 saatte 54 bin 45 yeni COVID-19 vakası tespit edildi, toplam vaka sayısı 7 milyon 651 bin 108'e çıktı. Şimdiye kadar virüse yakalanan 6 milyon 795 bin 103 kişi iyileşti. COVID-19 verilerinin derlendiği "Worldometer" internet sitesine göre, Hindistan, "dünyada en fazla vaka tespit edilen 2'nci, virüse bağlı en fazla ölümün görüldüğü 3'ncü ülke konumunda bulunuyor. Çin Çin Ulusal Sağlık Komisyonundan yapılan açıklamaya göre, Çin ana karasında son 24 saatte tamamı yurt dışı kaynaklı 11 yeni COVID-19 vakası tespit edildi. Ülkede son 24 saatte COVID-19 nedeniyle can kaybı olmadı, toplam vaka sayısı 85 bin 715'e yükseldi. COVID-19'un ortaya çıktığı Çin'de bugüne kadar 4 bin 634 kişi virüs nedeniyle hayatını kaybetti. Virüsün bulaştığı 80 bin 834 kişinin iyileştiği ülkede, 247 kişinin tedavisi sürüyor. Öte yandan, Komisyon, geçen hafta ülkenin doğusundaki Çingdao kentinde bir hastanede ortaya çıkan vakaların kaynağının tespit edildiği, vakaların yurt içi kaynaklı değil yurt dışı kaynaklı olduğunun belirlendiğini açıkladı. Çingdao Göğüs Hastalıkları Hastanesinde 11-15 Ekim tarihlerinde 13 vaka tespit edilmiş, bunlar ülkede 15 Ağustos'tan bu yana görülen ilk yurt içi kaynaklı vakalar olmuştu. Vakaların kaynağının eylül ayında COVID-19 testi pozitif çıkan ancak belirti göstermeyen iki liman işçisi olduğu anlaşılmıştı. Komisyon, açıklamasında, işçilerin virüsü yük indirme işlemi sırasında, steril olmayan kargodan virüsü kaptığı, ardından tedavi için gittikleri hastanede başka kişilere yaydıklarının anlaşıldığını kaydetti. Salgın ihtimali nedeniyle, 9 milyon kayıtlı yurttaşın ve 2 milyona yakın kayıtsız iç göçmenin yaşadığı Çingdao'da geçen hafta 11 milyondan fazla kişiye nükleik asit testleri yapılmış, testlerde yeni vakaya rastlanmamıştı. Son Güncelleme: 21 Ekim 2020 Çarşamba 11:17
ABD-Meksika sınırında ailelerinden ayrılan çocukların ebeveynlerine ulaşılamıyor. Trump yönetiminin göreve başladığı ilk yıllarda ABD-Meksika sınırında ailelerinden koparılan 545 göçmen çocuğun ebeveynlerinin bulunamadığı bildirildi.. San Diego kentindeki bir federal yargıcın, ABD hükümeti nezaretindeki çocukların ebeveynleriyle yeniden bir araya getirilmesi yönünde verdiği kararın ardından mahkeme tarafından atanan yetkililer, 1 Temmuz 2017-26 Haziran 2018'de Meksika sınırında ailelerinden ayrılan 545 çocuğun ebeveynlerine ulaşamadı. Trump yönetimi, Orta Amerikalı göçmenlerin ABD-Meksika sınırı üzerinden girişini önlemek amacıyla 2018 ilkbaharında benimsediği "sıfır tolerans" politikası kapsamında, aynı yılın haziran ayında 2 bin 700'den fazla çocuk ailelerinden ayrı düştü. Amerikan Sivil Özgürlükler Birliğinin (ACLU) konuya ilişkin itirazını değerlendiren ABD Federal Bölge Mahkemesi Yargıcı Dana Sabraw'ın, Haziran 2018'de Trump'ın kararıyla göçmenlik merkezlerinde alıkonulan mülteci çocukların ailelerine iade edilmesi yönünde verdiği kararla, bu aileler yeniden bir araya getirildi. Ancak yetkililer, daha sonra 2017 yazına dönük politika kapsamında 1500'den fazla çocuğun ailesinden ayrı olduğunu tespit etti. ACLU, mahkeme tarafından atanan bir yürütme komitesinin, 485 çocuğun ailesinin yerini belirlerken, 545'inin ailesinden haber alamadığını aktardı. 545 çocuktan yaklaşık 3'te 2'sinin ailesinin, kendi ülkesinde olduğuna inanıldığını ifade eden ACLU, bir mahkeme dosyasında, gönüllülerin söz konusu çocukların ailelerini bulabilmek için "kendi memleketlerinde zaman alıcı ve zahmetli yerinde aramalar yaptığını" ancak bu aramaların, yeni tip koronavirüs (COVID-19) salgını nedeniyle sekteye uğradığını kaydetti. Çocuklardan 207'si 5 yaşından küçük ACLU tarafından Ekim 2019'da yapılan açıklamada, 1 Temmuz 2017-26 Haziran 2018'de 1556 göçmen çocuğun, ABD'ye yasa dışı girmeye çalışırken Meksika sınırında yakalanan ebeveynlerinden ayrıldığının öğrenildiği, böylece Temmuz 2017'den itibaren sınırda ailelerinden ayrı düşen çocuk sayısının 5 bin 400'ü aştığı belirtilmişti. Çocukların ailelerinden ayrılmasına son verilmesi için dava açan ACLU avukatı Lee Gelernt, söz konusu 12 aylık süreçte ebeveynlerinden koparılan göçmen çocuklardan 207'sinin 5 yaşından küçük olduğuna dikkati çekmişti. Etiketler: ABD Son Güncelleme: 21 Ekim 2020 Çarşamba 11:24
Salgının gıda israfına etkileri. Koronavirüs salgını önce gıdayı akla getirdi. Fabrikalarda hazır gıdalar, tarlalardaki mahsuller virüse yenik düştü.. Evlerde ise durum daha farklıydı: Salgın milyonlarca kişiyi israfa karşı bilinçlendirdi.. Koronavirüsle mücadele kapsamında sınırların kapatılması çeşitli alanlarda gıda israfını artırdı. Tüm dünyada tarlalardaki mahsuller, restoran depolarındaki yiyecekler ve fabrikalardaki ana gıda maddeleri israf oldu. Küresel kriz için alınan önlemler tarımsal üretimi baltaladı, çiftçilerin ürünlerini zamanında toplamasını engelledi. Bozulan tedarik zinciri de tonlarca gıdanın israf kalemine yazılmasına yol açtı. Amerika Birleşik Devletleri’nde yapılan bir araştırmaya göre, çiftçiler her gün 14 milyon litre sütü dökmek zorunda kaldı. [Fotoğraf: AA (Arşiv)] Salgın bireylerde farkındalığı artırdı Öte yandan araştırmalar salgının bireylerde farkındalığı artırdığını da gösterdi. Karantina nedeniyle çoğu kişi günlük yemeklerini planlamak zorunda kaldı. Çünkü marketlere daha az gidildi. Planlı alışveriş, gıdanın daha az israfıyla sonuçlandı. [Fotoğraf: Getty] İngiltere’de atık ve kaynaklar eylem programınca yapılan araştırma, salgının evlerdeki israfı ortalama ne kadar azalttığına örnek nitelikte… Araştırmaya göre İngiltere’de yılda ortalama yüzde 24 olan hane içi israf, nisan ayında yüzde 14’e geriledi. Temel ihtiyaçlar ekmek, süt, et ve patatesin tüketimi azaldı. [Fotoğraf: Getty] Alman Tarım Bakanlığınca gerçekleştirilen araştırmaya göre de bireyler koronavirüs süresince gıda israfı konusunda daha fazla bilinçlendi. Bu yeni alışkanlığın uzun vadede devam edip etmeyeceğini söylemek için henüz erken. Ancak uzmanlar farkındalık devam ederse gıda israfının azalacağına kesin gözüyle bakılıyor. Etiketler: Koronavirüs Son Güncelleme: 21 Ekim 2020 Çarşamba 11:09
COVID-19 tespit edilen kişi sayısı 41 milyon 52 bini aştı. Çin'in Hubey eyaletine bağlı Wuhan kentinde ortaya çıkan ve dünya geneline yayılan yeni tip koronavirüs (COVID-19) salgınında tespit edilen toplam vaka sayısı 41 milyon 52 bini geçti.. COVID-19 görülen ülke ve bölgelerdeki vakalara ilişkin güncel verilerin derlendiği "Worldometer" internet sitesine göre, dünya genelinde virüs nedeniyle 1 milyon 129 bin 761 kişi yaşamını yitirdi. Vaka sayısı 41 milyon 52 bin 205'e çıkarken, virüs saptanan 30 milyon 632 bin 772 bin kişi sağlığına kavuştu. Tedavisi devam eden 9 milyon 289 bin 672 vaka bulunuyor. En fazla vaka ve ölümün görüldüğü ABD'de 8 milyon 520 bin 307 kişide COVID-19 tespit edildi, salgın nedeniyle 226 bin 149 kişi hayatını kaybetti. ABD'nin yanı sıra vaka sayıları 300 bini geçen ülkeler şöyle: "Hindistan (7 milyon 651 bin 107), Brezilya (5 milyon 274 bin 817), Rusya (1 milyon 431 bin 635), İspanya (1 milyon 29 bin 668), Arjantin (1 milyon 18 bin 999), Kolombiya (974 bin 139), Fransa (930 bin 745), Peru (874 bin 118), Meksika (860 bin 714), İngiltere (762 bin 542), Güney Afrika (706 bin 304), İran (539 bin 670), Şili (494 bin 478), Irak (434 bin 598), İtalya (434 bin 449), Bangladeş (391 bin 586), Almanya (380 bin 898), Endonezya (368 bin 842), Filipinler (360 bin 775), Türkiye (351 bin 413), Suudi Arabistan (342 bin 968), Pakistan (324 bin 744), Ukrayna (315 bin 826) ve İsrail (306 bin 503).” ABD'nin yanı sıra ölü sayısı 10 bini geçen ülkeler ise şöyle sıralandı: "Brezilya (154 bin 888), Hindistan (115 bin 950), Meksika (86 bin 893), İngiltere (43 bin 967), İtalya (36 bin 705), İspanya (34 bin 210), Fransa (33 bin 885), Peru (33 bin 875), İran (31 bin 34), Kolombiya (29 bin 272), Arjantin (27 bin 100), Rusya (24 bin 635), Güney Afrika (18 bin 656), Şili (13 bin 702), Endonezya (12 bin 734), Ekvador (12 bin 404), Belçika (10 bin 489) ve Irak (10 bin 366)." Etiketler: Rusya Koronavirüs Son Güncelleme: 21 Ekim 2020 Çarşamba 10:38
Rusya'da günlük ölü sayısı rekoru kırıldı. Rusya'da son 24 saatte 317 kişi hayatını kaybetti. 15 bin 700 kişide ise virüs tespit edildi.. Rusya'da yeni tip koronavirüs (COVID-19) salgını nedeniyle hayatını kaybedenlerin sayısında rekor kırıldı. Son 24 saatte 317 kişi hayatını kaybetti. Ölü sayısı 24 bin 952'ye yükseldi. Vaka sayısı ise son 24 saatte 15 bin 700 artarak 1 milyon 447 bin 335'e ulaştı. Toplam test sayısı 55 milyonu aştı Başkent Moskova’da son 24 saatte Kovid-19 vakası sayısı 4 bin 389 artarak 377 bin 17'ye, hayatını kaybedenlerin sayısı da 63 artışla 6 bin 121'e çıktı. Rusya İnsan Sağlığı ve Tüketici Haklarını Koruma Servisi, son 24 saatte 496 bin COVID-19 testinin yapıldığını ve şimdiye kadarki test sayısının 55 milyon 100 binden fazla olduğunu bildirdi. Rusya'da ilk COVID-19 vakaları 31 Ocak'ta tespit edilmiş, ilk virüs kaynaklı ölüm ise 19 Mart'ta kaydedilmişti. Ülkede, dün 16 bin 319 kişide virüsün tespit edilmesiyle en yüksek günlük vaka sayısı görülmüştü. Rusya'da 1 Eylül'de yeni eğitim öğretim yılı başlamış, okullarda maske ve sosyal mesafe zorunluluğu getirilmemişti. Son Güncelleme: 21 Ekim 2020 Çarşamba 11:25
Cathay Pacific Havayolları, 8 bin 500 pozisyonu kapatıyor. Hong Kong hava yolu şirketi Cathay Pacific, yeni tip koronavirüs (COVID-19) salgını nedeniyle 8 bin 500 pozisyonun kapatılacağını açıkladı.. Cathay Pacific'ten yapılan açıklamada, karar doğrultusunda Hong Kong'da 5 bin 300 ve diğer bölgelerde görevli 600 kişinin işini kaybedeceği, dolu olmayan 2 bin 600 pozisyonun da kaldırılacağı belirtildi. Açıklamada, bunun şirketin iş gücünün yüzde 24'ü anlamına geldiği kaydedildi. Hong Kong hava yolu şirketi, yerel birimi Cathay Dragon'u da kapatacağını duyurdu. Şirket, ayda yaklaşık 260 milyon dolar kaybı önleyemedi Cathay Pacific, COVID-19 salgını nedeniyle uygulanan seyahat kısıtlamaları sırasında sevkiyatları erteleyerek, özel izin planları ve yöneticilerin maaşlarında kesintiye giderek masrafları kısmayı denemişti. Haziranda Hong Kong hükümetinden 5 milyar dolar kurtarma paketi alan hava yolu şirketi, ayda yaklaşık 260 milyon dolar kaybı önleyemedi. Cathay Pacific Üst Yöneticisi Augustus Tang, "Küresel salgının, havacılık üzerindeki yıkıcı etkisi sürüyor. Acı gerçek, hayatta kalabilmek için grubu temelden yeniden yapılandırmak zorundayız." ifadesini kullandı. Yeniden yapılanmanın hava yolu şirketine 284 milyon dolara mal olacağı ancak 2021'de masrafları ayda 64 milyon dolar azaltacağı kaydedildi. Son Güncelleme: 21 Ekim 2020 Çarşamba 10:06
Afganistan'da vize savaşı: 11 kişi hayatını kaybetti. Afganistan'ın doğusundaki Nangarhar vilayetinde Pakistan vizesi başvurusu için toplanan kalabalıkta yaşanan izdiham sonucu 11 kadın ezilerek hayatını kaybetti.. Nangarhar Valiliği Sözcüsü Ataullah Hogyani, AA muhabirine yaptığı açıklamada, yeni tip koronavirüs (COVID-19) nedeniyle aylardır kapalı olan Pakistan'ın Nangarhar'daki başkonsolosluğunun tekrar açılmasıyla vize başvuru sayısının arttığını söyledi. Bu sabah erkenden vize başvurusu için Nangarhar merkezindeki Celalabad Stadı'nda on binlerce kişinin toplandığını ifade eden Hogyani, kalabalığın oluşturduğu izdiham nedeniyle 11 kadının ezilerek yaşamını yitirdiğini, 13 kişinin de yaralandığını belirtti. Son Güncelleme: 21 Ekim 2020 Çarşamba 09:27
Afrika'da koronavirüsten ölenlerin sayısı 40 bin 289 oldu. Afrika kıtasında yeni tip koronavirüs (COVID-19) salgını sebebiyle hayatını kaybedenlerin sayısı 298 artarak 40 bin 289'a yükseldi.. COVID-19 görülen ülke ve bölgelerdeki yeni vakalara ilişkin güncel verilerin derlendiği "Worldometer" internet sitesine göre, kıta genelinde virüs bulaşan kişi sayısı son 24 saatte 9 bin 494 artarak 1 milyon 674 bin 836'ya ulaştı. Salgın nedeniyle yaşamını yitirenlerin sayısı ise 298 artışla 40 bin 289 oldu. Bugüne kadar COVID-19 kaynaklı en fazla can kaybı 18 bin 656 ölümle Güney Afrika, 6 bin 142 ölümle Mısır, 3 bin 27 ölümle Cezayir'de görüldü. Morityus'ta aktif COVID-19 vakası kalmazken, Seyşeller ve Eritre'de de şu ana kadar virüse bağlı can kaybı rapor edilmedi. Güney Afrika Cumhuriyeti'nde COVID-19 vaka sayısı 706 bini aştı Güney Afrika'da vaka sayısı 706 bin 304 olarak kaydedilirken, bu ülkeyi 179 bin 3 vakayla Mısır ve 105 bin 705 vakayla Fas izledi. Afrika'da virüse yakalanan 1 milyon 376 bin 599 kişi ise iyileşti. Etiketler: Koronavirüs Son Güncelleme: 21 Ekim 2020 Çarşamba 08:26
Nijerya'da sıtma sebebiyle 4 ayda 121 çocuk öldü. Nijerya'nın Jigawa eyaletinde, yağış döneminde artış gösteren sıtma nedeniyle 4 ayda 121 çocuk yaşamını yitirdi.. Dutse Hastanesi Direktörü Abbas Ya'u, yerel basına yaptığı açıklamada, Jigawa eyaletine bağlı Dutse bölgesinde haziran-eylül döneminde 15 bin 754 sıtma vakası tespit edildiğini ve bunların 8 bin 102'sinin çocuk hastalar olduğunu ifade etti. Ya'u, bu dönemde sıtma nedeniyle 5 yaş altı 121 çocuğun hayatını kaybettiğini belirtti. 5 yaş altındaki çocukların bağışıklık sistemlerinin parazite direnecek kadar güçlü olmadığına dikkati çeken Ya'u, bu grubun, sıtmadan etkilenme ve ölme olasılığının daha yüksek olduğunu kaydetti. Nijerya'da sıtma vaka sayısındaki artışa, yağış mevsiminde oluşan su birikintilerindeki sivrisineklerin neden olduğu biliniyor. Sıtma ölümlerinin çoğu Afrika'da gerçekleşiyor Dünya Sağlık Örgütünün geçen yıl aralık ayında yayınlanan "2019 Dünya Sıtma Raporu"na göre, 2018'de dünyada 228 milyon sıtma vakası görüldü ve 405 bin kişi hayatını kaybetti. Rapora göre, 2018'deki sıtma kaynaklı ölümlerin yüzde 94'ü Afrika'da gerçekleşti. Yalnızca Nijerya'daki ölümler, dünya genelindeki sıtma kaynaklı ölümlerin yüzde 24'ünü oluşturuyor. Son Güncelleme: 21 Ekim 2020 Çarşamba 03:40
Güney Afrika Cumhuriyeti'nde COVID-19 vaka sayısı 706 bini aştı. Güney Afrika Cumhuriyeti'nde son 24 saatte 1050 kişide daha yeni tip koronavirüs (COVID-19) tespit edilmesiyle vaka sayısı 706 bin 304'e yükseldi.. Güney Afrika Cumhuriyeti Sağlık Bakanlığı verilerine göre, ülkede son 24 saatte 164 kişi COVID-19 nedeniyle hayatını kaybetti. Virüs kaynaklı ölüm sayısının 18 bin 656 olduğu ülkede, vaka sayısı 1050 artışla 706 bin 304'e ulaştı. Bugüne kadar 4 milyon 581 bin 346 testin yapıldığı Güney Afrika Cumhuriyeti'nde virüse yakalananlardan 639 bin 568'i iyileşti. En fazla vaka Gauteng bölgesinde tespit edilirken, en az vaka tespiti ve ölüm Northern Cape bölgesinde gerçekleşti. Güney Afrika Cumhuriyeti, Afrika'da COVID-19'un en fazla görüldüğü ülke konumunu koruyor. Etiketler: Koronavirüs Son Güncelleme: 21 Ekim 2020 Çarşamba 03:15
Macaristan Adalet Bakanı Varga COVID-19'a yakalandı. Yeni tip koronavirüs (COVID-19) testi pozitif çıkan Macaristan Adalet Bakanı Judit Varga, evde karantinaya girdi.. Macaristan Adalet Bakanı Judit Varga Facebook hesabı üzerinden yaptığı paylaşımda, yeni tip koronavirüs (COVID-19) testinin pozitif çıktığını duyurdu. Hafif semptomları olduğunu belirten Bakan Varga, “Bugün itibarıyla ailemle evde karantinadayım, evden çalışıyorum ve hükümet toplantısına katılamayacağım” ifadelerini kullandı. Macaristan'da son 24 saatte 989 yeni vaka tespit edilirken toplam vaka sayısı 48 bin 757'ye yükseldi. Ülkede koronavirüs nedeniyle hayatını kaybedenlerin sayısı ise 1211 olarak açıklandı. Etiketler: Koronavirüs Son Güncelleme: 21 Ekim 2020 Çarşamba 01:56
Papa Franciscus ilk kez maske ile görüntülendi. Katoliklerin ruhani lideri Papa Franciscus, halka açık dini bir törende ilk kez maske ile görüntülendi.. Katoliklerin ruhani lideri Papa Franciscus, Santa Maria Roma Bazilikası'nda halka açık bir törende ilk kez maske taktı. Daha önceki törenlerde maske takmadığı için eleştirilen Papa Franciscus bu kez maske takmayı tercih etti. Yalnızca konuşma yapmak için maskesini çıkaran Papa Franciscus, yeni tip koronavirüs (COVID-19) salgını ve Dağlık Karabağ dahil diğer çatışmalar için dua etti. [Fotoğraf: AFP] Dini liderler ve temsilciler, etkinliğin son bölümünde birlikte barış şamdanındaki mumları yaktı. Etkinliğe İtalya Cumhurbaşkanı Sergio Mattarella, İtalya Dışişleri Bakanı Luigi Di Maio'nun yanı sıra Vatikan'a akredite kordiplomatik ve Türkiye'nin Vatikan Büyükelçisi Lütfullah Göktaş da katıldı. Avrupa'da koronavirüs salgınında vaka sayıları yeniden artışa geçerken, Vatikan'da Papa Franciscus'u korumakla görevli 4 İsviçreli muhafızda geçtiğimiz günlerde virüs tespit edilmişti. İtalya'da son 24 saatte 10 bin 874 vaka tespit edildi İtalya'da son 24 saatte 10 bin 874 yeni vaka İtalya Sağlık Bakanlığının verilerine göre, son 24 saatte 10 bin 874 kişiye COVID-19 tanısı konuldu. Böylece salgının başından bu yana toplam vaka sayısı 434 bin 449 oldu. Aktif COVID-19 hasta sayısı 142 bin 739'a, yoğun bakımda tedavi görenlerin sayısı da son 24 saatte 73 artarak 870'e yükseldi. Hayatını kaybedenlerin sayısı, son 24 saatte 89 artarak 36 bin 705'e çıkarken, iyileşenlerin sayısı, son 24 saatte 2 bin 46 artarak 255 bin 5'e ulaştı. Etiketler: Koronavirüs Son Güncelleme: 21 Ekim 2020 Çarşamba 01:45
